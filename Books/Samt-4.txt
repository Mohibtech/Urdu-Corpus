سمت
شمارہ 4 
جولائ تا ستمبر 2006

مجھے کہنا ہے کچھ۔۔۔۔

جولائ کا شمارہ ایک بار پھر ایک اور نئ آب و تاب کے ساتھ پیش ہے۔ماشاءاللہ ’سمت‘ روز بروز ترقّی کی سیڑھیاں  چڑھتاجا رہا ہے۔ یہ سب آپ کے تعاون سے اور ظاہر ہے کہ ہماری ان تھک کوششوں سے ممکن ہو سکا ہے۔ اردو تحریر ابھی بھی ترقّی پذیر ہے، اور ہمارے ادیبوں شاعروں نے اب تک اسے نہیں اپنایا ہے۔ اور جو تخلیقات بھی موصول ہوئیں وہ سبھی ان پیج کی فائلوں کی شکل میں تھیں۔ ان کو اردو تحریر میں تبدیل کرنے کے بعد بھی بے شمار اغلاط رہ جاتی ہیں جن کو دور کرنا بھی کارے دارد  بلکہ بارِ گراں ہے۔۔ جس کو یہ ناتواں اُٹھا لایا۔

اس شمارے میں ایک شاعرہ کے لۓ گوشہ مخصوص کیا گیا ہے۔ اگرچہ یہ صاحبِ کتاب ہیں لیکن میں نہیں سمجھتا کہ ہند و پاک کے ادبی حلقوں میں ان کی خاطر خواہ پذیرائ ہوئ ہو۔ اب فیصلہ کرنا آپ کے ہاتھ میں ہے کہ کیا ان کے قلم نسے اردو شاعری میں ایک نئ فضا تعمیر نہیں کی ہے؟ ان کا لہجہ ان کے نام کی ہی طرح انوکھا اور اچھوتا ہے۔ اور یہ نام ہے  فرزانہ نیناں۔

پچھلے مہینوں نے جن عشیز ہستیوں کو ہم سے چھین لیا ان میں دو نام اہم ہیں۔ موسیقارِ اعضم نوشاد علی اور منفرد لہجے کے شاعر نشتر خانقاہی۔ دعا ہے کہ خداان کے مرتبے بلند کرے اور پسماندگان کو صبرِ جمیل عطا کرے


اعجاز عبید۔
 
فرزانہ نیناں۔۔۔خصوصی پیشکش
فرزانہ نیناں۔۔ ایک تعارف
 
نہیں۔ میں نیناں کو نہیں جانتا۔ یوں تو کوئ کسی کو مکمل طور پر جانتا ہے، یہ کوئ دعویٰ بھی نہیں کر سکتا۔ پھر مجھے خود نیناں کی شاعری سے تعارف ہوۓ محاورتاً جمعہ جمعہ آٹھ دن ہوۓ ہیں۔ میں اس کی شاعری پر کیا لکھوں؟ جو تعارف ہے، وہ انہیں گنتی کی تخلیقات سے ہے جو اب آپ کے سامنے ہیں۔ نیناں کی کتاب ’درد کی نیلی رگیں اگرچہ 2003ء میں چھپ چکا تھا۔ لیکن میں نے اسے اب پڑھا ہے۔ بہتر ہو کہ اسی کی شاعری اپنا تعارف کراۓ، میں کون ہوتا ہوں آپ کے اور اس کے بیچ آنے والا۔۔؟ میں نے ہی اسے ایک ای میل میں جو لکھا تھا، وہ یہاں دوہرا دیتا ہوں:
"یہ شاعری اس لڑکی کی شاعری ہے جو دیس (برِّ صغیر) کے اپنے گاؤں سے شہر، اور وہ بھی مغربی ملک کے، چلی تو آئ لیکن ایک پوٹلی میں اپنے گاؤں کا گُڑ اور اپنے آنچل میں وہاں کی مِٹّی لانا نہ بھولی"
اب یہ آپ کا کام ہے کہ دیکھیں کہ اس شاعری میں کس گُڑ کی مٹھاس اور کہاں کی مٹی کی مہک ہے۔ میں اور کچھ نہیں کہنا چاہتا، بس اتنا کہ اپنے سارے حواس ہوشیار رکھ کر یہ شاعری پڑھیں۔
 اور مزید جانا چاہتے ہیں تو خود اس کی زبانی اس کی بات سن لیں۔ یہ اس کی کتاب سے ہی مستعار ہے۔ کچھ شاعری  نیناں کے مجموعے سے ہے، کچھ غیر مطبوعہ۔
اعجاز عبید

میری شاعری 

فرزانہ نیناں
میری شاعری میرےبچپن اور جوانی کی کائنات کےرنگوں میں ڈھلی ہے، یادیں طلسمَاتی منظروں کو لیےچلی آتی ہیں۔۔۔ 
وہ منظرجو دیو مالائی کہانیوں کی طرح، الف لیلوی داستانوں کی طرح،مجھےشہرزاد بننےپر مجبور کردیتےہیں،عمر و عیار کی زنبیل سےہر بار کچھ نہ کچھ نکل آتا ہی، شہر بغداد کی گلیاں اجڑ چکی ہیں،نیل کےپانیوں میں جلتےچراغ،دھواں بن کر اوپر ہی اوپر کسی انجانےدیس میں جا چکے ہیں، دجلہ  کےدھاروں ساجلترنگ کہیں سنائی نہیں دیتا۔۔۔ 
گلی کےآخری کنارےپر بہنےوالا پرنالہ،بنجر ہوچکا ہےجہاں اسکول سےواپس آتےہوئےمیں،بر کھا رت میں اپنی کاپیاں پھاڑ کر کاغذ کی کشتیوں میں تبدیل کر دیا کر تی تھی۔۔۔ 
گھر کےپچھواڑےوالا سوہانجنےکا درخت اپنےپھولوں اور پھلیوں سمیت وقت کا لقمہ بن چکا ہی،جس کی مٹی سےمجھےکبھی کبھی کبھار چونی اٹھنی مل جاتی تھی۔۔۔۔ 
پیپل کےدرخت کےوہ پتےجن کی پیپی بنا کر میں شہنائی کی آواز سنا کرتی تھی،اس کی لٹکتی ہوئی جڑیں جو مجھےسادھو بن کر ڈراتی تھیں، مہاتما بدھ کےنروان کو تلاش کرتےکرتےپچھلی صدی کی گپھا میں ہی رہ گئےہیں۔۔۔ 
میری شاعری نیلگوں وسیع و عریض، شفاف آسمان کا کینوس ہی،جہاں میں اپنی مرضی کی تصویریں پینٹ کرتی ہوں۔۔۔۔ 
رابن ہڈ کےاس شہر کی سرنگیں،نجانےکس طرح میڈ میرین کو لےکر مغلیہ دور کےقلعوں میں جا نکلتی ہیں۔۔۔ 
لارڈ بائرن کا یہ شہر،دھیرےدھیرےمجھےجکڑ تا رہا،ولیم ورڈز ورتھ کےڈیفوڈل اپنی زرد زرد پلکوں سےسرسوں کےکھیت یاددلاتےرہے۔۔۔ 
نوٹنگھم شہر کی چوک کےوسط میں لہراتا یونین جیک،نجانےکس طرح سبز پاکستانی پرچم کےچاند تارےمیں بدل جاتا ہے۔۔۔ 
پرانی کیسٹوں میں ریکارڈ کئےہوئےگیت اور دوہے،کسی نہ کسی طرح پائلوں میں رمبھا، سمبھا اور لیٹن کی تھرک پیدا کردیتےہیں۔۔۔ 
شیلےاور کیٹس کا رومانوی انداز،غالب اور چغتائی کےآرٹ کا مرقع بننےلگتا ہے۔۔۔ 
شیلنگ کیHymns مجھےہندی بھجن سننےپر مجبور کرکےجوگن بنادیتےہیں۔۔۔ 
سائنسی حقیقتیں،میرےدرد کو نیلی رگوں میں بدلنےکی وجوہات تلاش کرتی ہیں۔۔۔ 
کریم کافی،مٹی کی سوندھی سوندھی پیالیوں میں جمی چاندی کےورق جیسی کھیر بن کر مسجدوں سےآنےوالی اذاں کی طرح رونگھٹےکھڑےکر دیتی ہے۔۔۔۔ 
سونےکےنقش و نگار سےمزین کتھیڈرل، اونچےاونچےبلند و بالا گرجا گھر،مشرق کےسورج چاچا اور چندا ماما کا چہرہ چومتےہیں۔۔۔ 
وینس کی گلیوں میں گھومتےہوئی،پانی میں کھڑی عمارتوں کی دیواروں پر کائی کاسبز رنگ ،مجھےسپارہ پڑھانےوالی استانی جی کےآنگن میں لگی ترئی کی بیلوں کی طرح لپٹا۔۔۔ 
جولیٹ کےگھر کی بالکنی میں کھڑےہوکر،مجھےاپنےگلی محلوں کےلڑ کوں کی سیٹیاں سنائی دیں۔۔۔ 
شاہ عبدالطیف بھٹائی کےمزار اور سہون شریف سےلائی ہوئی کچےکانچ کی چوڑیاں، مٹی کےرنگین گگھو گھوڑےجب میں تحفتاً اپنےانگریز دوستوں کےلئےلائی تو میری سانس کی مالا فقیروں کےگلوں میں پڑےمنکوں کی مانند بکھر کر کاغذپر قلم کی آنکھ سےٹپک گئی۔۔۔ 
شاعری مجھےاپنی ہواؤں میں،پروین شاکر کی خوشبو کی طرح اڑانےلگتی ہے،موتئےکی وہ کلیاں یاد دلاتی ہےجنھیں میں قبل از وقت کھلاکر گجرا بنانےکیلئی، کچا کچا توڑ کر بھیگےبھیگےسفید ململ میں لپیٹ دیا کر تی تھی،اور وہ رات کی رانی جو میری خوابگاہ کی کھڑکی کےپاس تھی ،آج بھی یادوں کی بین پر لہراتی رہتی ہے۔۔۔۔ 
شاعری ایک نیلا نیلا گہرا سمندر بن کر ان لہروں کےچھینٹےاڑانےپر مجبور کردیتی ہے،جہاں میں اتوار کو گھر والوں کےساتھ جاکر اونٹوں کےگلےمیں بجتی گھنٹیوں کےسحر میں مبتلا ،سیپیاں چنتےچنتی، ریت میں سسی کےآنچل کا کنارہ ھونڈنےلگتی تھی۔۔۔ 
سنہری دھوپ کےساتھ بچپن کےاس گاؤں کی طرف لےجاتی ہےجہاں ہم گرمیوں کی چھٹیاں گزارنےجاتےتھے،معصوم سہیلیوں کےپراندوں میں الجھا دیتی ہےجن میں وہ موتی پرو کر نشانی کےطور پر مجھےدیتی تھیں،تاکہ میں انھیں شہر جاکر بھول نہ جاؤں۔۔۔ 
شاعری وہ نیل کنٹھ ہےجو صرف گاؤں میں نظر آتا تھا،جس کےبارےمیں اپنی کلاس فیلوز کو بتاتےہوئےمیں ان کی آنکھوں کی حیرت سےلطف اندوز ہوتی اورصوفی شعرا کےکلام جیسا سرور محسوس کرتی۔۔۔ 
شاعری ان گلابی گلابوں کےساتھ بہتی ہےجنھیں میں اپنےابو کےگلقند بنانےوالےباغوں سےتوڑ کر اپنی جھولی میں بھرکر،ندیا میں ڈالتی اوراس پل پرجو اس وقت بھی مجھےچینی اور جاپانی دیو مالائی کہانیوں کےدیس میں لےجاتا تھا، گھنٹوں کھڑی اپنی سہیلیوں کےساتھ اس بات پر جھگڑتی کہ میرےگلاب زیادہ دور گئےہیں۔۔۔۔ 
صفورےکےاس درخت کی گھنی چھاؤں میں بٹھادیتی ہےجو ہمارےباغیچےمیں تھا اور جس کےنیلےاودےپھول جھڑ کر زمین پر اک غالیچہ بنتے،جس پر سفر کرتےہوئےمجھےکسی کنکورڈ کی چنگھاڑ نہیں سنائی دیتی تھی۔۔۔ 
شاعری بڑےبھائی کی محبتوں کی وسعتوں کا وہ نیلا آسمانی حصار ہے،جوکبھی کسی محرومی کےاحساس سےنہیں ٹوٹا۔۔۔۔ 
کڑوےنیم تلےجھلنےوالا وہ پنکھا ہےجس کےجھونکےبڑی باجی کی بانہوں کی طرح میرےگرد لپٹ جاتےہیں۔۔۔ 
شاعری سڑکوں پر چھوٹےبھائی کی موٹر سائیکل کی طرح فرّاٹےبھرتی ہےجس پر میں اس کےساتھ سندباد جیسی انگریزی فلمیں دیکھنےجاتی اور واپسی پر جادوگر کےسونگھائےہوئےنیلےگلاب کےاثر میں واپس آتی۔۔۔ 
ان تتلیوں اور مورنیوں کےپاس لےجاتی ہےجو چھوٹی بہنوں کی صورت آپی آپی کہہ کر میرےگرد منڈلاتی رہتی تھیں۔۔۔۔ 
ان چڑیوں کی چوں چوں سنواتی ہےجن کو میں دادی کی آنکھ بچاکر باسمتی چاول، مٹھیاں بھر بھر کےچپکےسےچھت پرکھلاتی اور ان کی پیار بھری ڈانٹ سنا کرتی تھی۔۔۔ 
میرےطوطےکی گردن کےگرد پڑا ہوا سرخ کنٹھا بن جاتی ہے،جس سےٹپکنےوالےسرخ لہو کےقطرےیادوں کےدریا میں گرتےہی لعل و یاقوت بن کر راجکماری کےمحل کو جانےوالی سمت بہتےہیں،انار کی نارنجی کچی کلیاں ہےجو نگہت اور شاہین،اپنی امی سےچھپ کر میرےساتھ توڑلیتیں،جس کےبعد بقیہ انار پکنےتک گھر سےنکلنا بند ہوجا یا کرتا تھا۔۔۔۔ 
مولسری کی ان شاخوں میں چھپادیتی ہےجن پر میں اور شہنازتپتی دوپہروں میں مولسریاں کھا کر ان کی گٹھلیاں راہگیروں کو مارتےاور اپنےآپ کو ماورا ئی شخصیت سمجھتے۔۔۔ 
شیریں کےگھر میں لگےہوئےشہفرزانہ نیناں 
انگلینڈتوت کےکالےکالےرسیلےگچھّوں جیسی ہےجن کا ارغوانی رنگ سفید یو یفارم سےچھٹائےنہیں چھٹتا ۔۔۔۔ 
شاعری مجھےان اونچی اونچی محرابوں میں لےجاتی ہےجہاں میں اپنی حسین پھپھیوں کو کہانیوںکی شہَزادیاں سمجھا کرتی ،جن کےپائیں باغ میں لگا جامن کا درخت آج بھی یادوں پر نمک مرچ چھڑک کر کوئلوں اور پپیہوں کی طرح کوکتا ہے،شاعری بلقیس خالہ کا وہ پاندان یاد دلاتی ہےجس میں سپاری کےطرح ان لمحوں کےکٹےہوئےٹکڑےرکھےہیں جن میں ،میں ابن صفی صاحب سےحمید ،فریدی اور عمران کےآنےوالےنئےناول کی چھان بین کرتی ، خالہ کےہاتھ سےلگےہوئےپان کا سفید چونا،صفی صاحب کی سفید شیور لیٹ کار کی طرح اندر سےکاٹ کر تیز رفتاری سےاب بھی گزرتا ہی۔۔۔ 
یہ کبھی کبھی مجھےموہنجو دڑو جیسےقبرستان میں کھڑا کر دیتی ہے،جہاں میں اپنےماں ،باپ کےلئےفاتحہ پڑھتےہوئےکورےکانچ کی وقت گھڑی میں ریت کی مانند بکھرنےلگتی ہوں،مصری ممیوں کی طرح حنوط چہروں کو جگانےکی کوشش کرتی ہوں،نیلگوں اداسیاں مجھےگھیر لیتی ہیں،درد کی نیلی رگیں میرےتن بدن پر ابھرنےلگتی ہیں،شب کےنیلگوں اندھیرےمیں سر سراتی دھنیں،سایوں کی مانند ارد گرد ناچنےلگتی ہیں،ان کی نیلاہٹ ،پر اسرارطمانیت کےساتھ چھن چھن کر دریچوں کا پٹ کھولتی ہے، چکوری کی مانند ،چاند ستاروں کےبتاشےسمیٹنےکی خواہشیں کاغذ کےلبوں پر آجاتی ہیں ،سقراط کےزہریلےپیالےمیں چاشنی ملانےکی کوشش تیز ہو جاتی ہے،ہری ہری گھاس کی باریک پتیوں پہ شبنم کی بوندیں جمتی ہی نہیں،والدین جنت الفردوس کو سدھارے،پردیس نےبہن بھائی اور ہمجولیاں چھین لیں،دفرزانہ نیناں 
انگلینڈرد بھرےگیت روح چھیلنےلگے،حساسیت بڑھ گئی ، ڈائری کےصفحےکالےہوتےگئے، دل میں کسک کی کرچیاںچبھتی رہیں،کتابیں اور موسیقی ساتھی بن گئی، بےتحاشہ مطالعہ کیا،جس لائیبریری سےجو بھی مل جاتا پیاسی ندی کی مانندپی جاتی،رات گئےتک مطالعہ کرتی، دنیا کےمختلف ممالک کےادب سےبھی شناسائی ہوئی،یوں رفتہ رفتہ اس نیلےساگر میں پوری طرح ڈوب گئی،شاعری ایک اپنی دنیا ہےجہاں کچھ پل کےلئےاچانک سب کی نظر سےاوجھل ہو کر میں شہرِ سبا کی سیڑھیاں چڑھتی ہوں،اسی لیئےمیری شاعری سماجی اور انقلابی مسائل کےبجائےمیری اپنی راہ فرار کی جانب جاتی ہے،ورنہ اس دنیا میں کون ہےجس کو ان سےمفر ہے! 
شاعری کےرموز واوقاف، اوزان، بحور وغیرہ پر مہارت کا مجھےکوئی دعویٰ نہیں ، استاد شعرا کی برابری میرا شیوہ نہیں، میری تشبیہات اور استعارےکسی سےمستعار نہیں لئےگئے، مجھےاپنی مرضی کےالفاظ کا تانا بانا بننا اچھا لگتا ہے، استاد شعراء نےکمال محبت سےمجھےسمجھایا کہ بی بی اپنےہنر کو تراش کر ہیرا بناؤ ،ابھی جن پابندیوں پر چیخ پڑتی ہو، کل یہی کام آئیں گی،سو میں ایک سعادت مند بچی کی طرح پابندیوں والی کڑوی گولیاں نگلنےکی کوشش کر رہی ہوں ،کوہ نور ہیرےکی جستجو کب تک رہےگی ، کچھ خبر نہیں! 
اس کتاب اور کلام کےلئےہر اس شخص کی ممنون ہوں جس نےایک چھوٹا سا بھی مشورےکا موتی میری نذر کیا۔۔۔ 
یہی شاعری مجھےنیلےنیلےآسمان کی وسعتوں سےبادلوں کےچھوٹےچھوٹےسپید ٹکروں کی مانند، خواب وخیال کی دنیا سےنکال کر ، سرخ سرخ اینٹوں سےبنےہوئےگھروں کی اس سرزمین پراتار دیتی ہےجہاں میں زندگی کےکٹھن رستوں پر چل رہی ہوں، دیکھیں انجام کون سی منزل تک لےجاتا ہیے 
فرزانہ نیناں 
انگلینڈ

غزلیں
  فرزانہ نیناں
’درد کی نیلی رگیں‘  سے
مرےقریب ہی گو زرد شال رکھی ہے 
بدن پہ میں نےمگر برف ڈال رکھی ہے 
سنائی دی وہی آواز سبز پتوں سے 
کسی کی یاد ہوا نے سنبھال رکھی ہے 
بھٹک بھٹک گئی سسّیتھلوں کے ٹیلے پر 
یہ گوٹھ پیار کی گو دیکھ بھا ل رکھی ہے 
ہمارے دل پہ محبت کا وار اچانک تھا 
رکھی ہی رہ گئی جس جا پہ ڈھال رکھی ہے 
رہیں گےنام وہ پیڑوں پہ نقش صدیوں تک 
چڑھا کےجن پہ بہاروں نےچھال رکھی ہے
 
 
ترےجنگل کی صندل ہوگئی ہوں 
سلگنے سے مکمل ہوگئی ہوں 
ذرا پیاسے لبوں کی اے اداسی 
مجھے تو دیکھ چھا گل ہوگئی ہوں 
بدن نےاوڑھ لی ہےشال اس کی 
ملائم، نرم، مخمل ہوگئی ہوں 
دھنسی جاتی ہے مجھ میں زندگانی 
میں اک چشمہ تھی دلدل ہوگئی ہوں 
کسی کےعکس میں کھوئی ہوں اتنی 
خودآئییےسےاوجھل ہوگئی ہوں 
رکھا ہے چاند اونچائی پہ اتنا 
تمنائوں سے پاگل ہوگئی ہوں 
کرشمہ اک تعلق کا ہےنیناں 
کہ میں صحرا سےجل تھل ہوگئی ہوں
 
 
اک وراثت کی طرح گا ؤں کی گڑ سی باتیں 
گٹھڑیاں باندھ کے اس دل کےنگر آتی ہیں 
جتنا بھی چاہوں درِ  یار سےبچ کر نکلوں 
تہمتیں اتنی زیادہ مرے سَر آتی ہیں 
اتنی سی بات پہ اچھی نہیں شوریدہ سری 
شام کو چڑیاں تو سب اپنےہی گھر آتی ہیں 
شرم سےالجھےدوپٹےکی جو کھولوں گر ہیں 
دل کی نیناں رگیں سب کھلتی نظر آتی ہیں
 
 
مرے خیال کے برعکس، وہ بھی کیسا ہے 
میں چھاؤں چھاؤں سی لڑکی وہ دھوپ جیسا ہے 
ہزار شور میں رہنےکے باوجو د اس کا 
وہ بات کرنے کا لہجہ کھنکتی لے سا ہے 
ہے تتلیوں کے پروں پر لکھا ہوا چہرہ 
دریچہ کھول کے دیکھا تورنگ ایسا ہے 
تمہیں گلاب کےکھلنے کی کیا صدا آتی 
تمہارےگرد تو ہر وقت صرف پیسا ہے 
تپش سےجلنے لگی ہے نگاہ پانی میں 
جو مینہ برستا ہے وہ بھی عجیب شے سا ہے 
میں اپنےدل کی گواہی کو کیسے جھٹلاؤں 
جو کہہ رہا ہے مرا دل وہ بالکل ایسا ہے 
یونہی نہیں تمہیں نیناں نے روشنی لکھا 
تمہارےساتھ ہمارا یہ رشتہ طےسا ہے
 
 
کوئی بھی نہ د یوار پر سے پکارے 
مگر ذہن یادوں کے اُپلے اتارے 
میں پلکیں بچھاتی رہوں گی ہوا پر 
مجھے ہیں محبت کے آداب پیارے 
قبیلے کے خنجر بھی لٹکے ہوئے ہیں 
کھڑی ہیں جہاں لڑکیاں دل کو ہارے 
پلٹ کر صدا کوئی آتی نہیں جب 
مر ا دل کسی کو کہاں تک پکارے 
بنایا ہے تنکوں سے اک آشیانہ 
کھڑی ہوں ابھی تک اسی کےسہارے
بہت ذائقوں کو سمیٹے ہوئے تھے 
یہ جذبوں کےجھرنے نہ میٹھےنہ کھارے 
مسلسل مرےسا تھ چلتی رہی ہے 
ہوا دھیرےدھیرے، سمندر کنارے 
لگاتار روتی ہے لہروں کی پائل 
سدا جھیل میں ہیں شکاری، شکارے 
کسک میں ہے نیناں بلا خیز سوزش 
دہکتے ہیں سینے کے اندر شرارے
 
 
مثالِ برگ میں خود کو اڑانا چاہتی ہوں 
ہوائے تند پہ مسکن بنانا چاہتی ہوں 
وہ جن کی آنکھوں میں ہوتا ہے زندگی میں ملال 
اسی قبیلے سے خود کو ملانا چاہتی ہوں 
جہاں کےبند ہیں صدیوں سےمجھ پہ دروازے 
میں ایک بار اسی گھر میں جانا چاہتی ہوں 
نجانےکیسےگزاروں گی ہجر کی ساعت 
گھڑی کو توڑ کےسب بھول جانا چاہتی ہوں 
مسافتوں کو ملی منزلِ طلب نیناں 
وفا کی راہ میں اپنا  ٹھکانہ چاہتی ہو ں
 
مختلف غزلیں
زخم یادوں کے نہیں مٹتے ہیں آسانی سے
داغ دھلتے ہیں کہاں بہتے ہوئے پانی سے
 
دیکھتی جاتی ہوں میلے کا تماشہ چپ چاپ
کیا پتہ بول پڑے آنکھ ہی ویرانی سے
 
روشنی کا یہ خزانہ مری آنکھیں ہی نہ ہوں
شمع تو میں نے بجھادی ہے پریشانی سے
 
میرے چہرے میں جھلکتا ہے کسی اور کا عکس
آئنہ  دیکھ رہا ہے مجھے حیرانی سے
 
باندھ لی میں نے دعا رخت ِ سفر میں نیناں
ڈر جو لگتا ہے مجھے بے سرو سامانی سے
 
 
 
ان آنکھوں کو سپنے دکھائے تو ہوتے
کبھی تم نے دیپک جلائے تو ہوتے
 
قدم روکتا کب سیہ پوش جنگل
امیدوں کے جگنواڑائے تو ہوتے
 
 پہنچتی اتر کرحسیں وادیوں میں
پہاڑوں پہ رستے بنائے تو ہوتے
 
سمندر کو صحراؤں میں لے کے آتی
کچھ انداز اپنے سکھائے تو ہوتے
 
لئے میں بھی کچا گھڑا منتظر تھی
تم اس پاردریا پہ آئے تو ہوتے
 
سرِ عام دربار میں رقص کرتی
روایت کے نغمے سنائے تو ہوتے
 
 کوئی ہو بھی سکتا تھا نیناں گلی میں
دریچے سے پردے ہٹائے تو ہوتے
 
 
 
 
تاش کے گھر بنائے بیٹھی  ہوں
کانچ کے پر لگائے بیٹھی  ہوں
 
رسمِ  یاراں کو  توڑنا  ہوگا
حوصلے یوں بڑھائے بیٹھی ہوں
 
ہر طرف ڈھل رہے ہیں اندھیارے
دل کا دیپک جلائے بیٹھی ہوں
 
گھونسلے وہ  پرند چھوڑ  گئے
آس جن کی لگائے بیٹھی ہوں
 
یاد  زنجیر بن نہ جائے کہیں
پاؤں اپنے اُٹھائے بیٹھی ہوں
 
میں ستارہ ہوں اس کی قسمت کا
آس اس کی لگائے بیٹھی ہوں

پورے چاند کا جادو

پوچھ لو ہواؤں سے 
یا ندی کی لہروں سے 
خواہشیں مچلتی ہیں دل میں دھڑکنیں بن کر 
کورے تن کے سائے میں تتلیوں کا ڈیرا ہے 
گنگناتے جذبوں کا بھی ادھر بسیرا ہے
نیلے نیلے ساحل پر چاندنی تھرکتی ہے 
ناریل کے پیڑوں پر 
ملگجے خیالوں کا حرف حرف رستا ہے 
بوند بوند پانی کی کوئی گیت گاتی ہے 
یاد کی حرارت سے تان ٹوٹ جاتی ہے 
پاؤں کو اچانک جب لہریں چوم جاتی ہیں 
زرد زرد رنگت پر 
پنکھڑی گلابوں کی رنگ بھرنے لگتی ہے 
اس سمے 
جانے کون سا موسم ارد گرد ہوتا ہے 
لال پھول مہندی کے 
صندلی ہتھیلی پر خود ہی اگنے لگتے ہیں 
کانچ کی طرح لیکن پھر وہ چبھنے لگتے ہیں 
بہتے جھرنے کا چہرا 
سرخ سرخ پھولوں کی نیلی رگ کو چھوتے ہی 
گھاؤ بننے لگتا ہے 
یہ حصار کیسا ہے؟ 
یہ دعائیں کس کی ہیں؟ 
کیا دیئے محبت کے۔۔۔۔ایک بار لو دے کر۔۔۔ 
پھر کبھی نہیں بجھتے؟ 
آج بھی اسی پل پر 
ایک کھوئی کھوئی سی لڑکی انتظار میں بیٹھی 
ماہ و سال کے موتی انکھڑیوں سے چنتی ہے 
تتلیوں کے جھرمٹ سے بچ سکی اگر تو بھی 
پورے چاند کا جادو 
جان لے کے چھوڑے گا 
سانس جب تک آتی ہے 
یہ لہو نچوڑے گا۔۔۔!!! 
۔
 
سرخ پھولوں کا فسوں

جانے اس وحشت کدے ميں ميرا چہرہ ہے کہاں 
بدلياں جب کھٹکھٹاتی ہيں مرے ديوار و در 
منہ لپيٹے سوئی رہتی ہوں ميں اک انجان سی 
جاگ جاؤں گی تو پھر لے جائيں گی جنگل مجھے 
آگ جيسے پھول اب کے راکھ کرديں گے مجھے 
اور مجھے جنگل نہيں جانا ہے بستی سے پرے 
وہ بھی جنگل تھا جہاں پر سرخ پھولوں سے لدے 
پيڑ، پودے ، پاؤں ميں زنجير بن کر تھے پڑے 
پور پور، انگاروں پہ رکھ کر قدم چلتی رہی 
ان کے چہروں سے مرا چہرا مجھے ملتا نہيں 
اس اداسی نے ديا ہے مجہ کو اپنا ہر سکوں 
ميرا چہرا لے چکا ہے 
سرخ پھولوں کا فسوں۔۔۔!!! 

کوئی اگر مرجائے تو۔ ۔ ۔ ؟ 

 
کڑی دھوپ میں چلتے چلتے 
سایہ اگر مل جائے۔ ۔ ۔ تو! 
اک قطرے کو ترسے ترسے 
پیاس اگر بجھ جائے۔ ۔ ۔ تو! 
برسوں سے، خواہش کے جزیرے 
ویراں ویراں اجڑے ہوں 
اور سپنوں کے ڈھیر سجا کر 
کوئی اگر رکھ جائے ۔ ۔ ۔ تو! 
بادل، شکل بنائیں جب 
نیل آکاش پہ رنگوں کی 
ان رنگوں میں اک چہرہ 
آ کے اگر رک جائے۔ ۔ ۔ تو! 
خاموشی ہی خاموشی ہو 
دل کی گہری پاتالوں میں 
کچھ نہیں کہتے کہتے گر 
کوئی سب کہہ جائے۔ ۔ ۔ تو! 
زندہ رہنا سیکھ لیا ہو 
سارے دکھوں سے ہار کے جب 
بیتے سپنے پاکے خوشی سے 
کوئی اگر۔ ۔ ۔ مرجائے 
تو۔ ۔ ۔ ؟ 

پتھر کی لڑکی 

اگر میں پتھر کی لڑکی ہوتی 
تو اپنے پیکر کی سبز رت پر 
بہت سی کائی اگایا کرتی 
بہت سے تاریک خواب بنتی 
تو میں اذیت کی ملگجی انگنت اداسی کے رنگ چنتی 
اگر میں پتھر کی لڑکی ہوتی 
میں اپنے پلو میں سوگ باندھے 
کسی کو اس کا پتہ نہ دیتی 
اجالے کو ٹھوکروں میں رکھتی 
خموشیوں کے ببول چنتی 
سماعتوں‌کے تمام افسون 
میں پاش کرتی 
میں کچھ نہ سنتی 
دہکتی کرنوں کا جھرنا ہوتی 
سفر کے ہر ایک مرحلے پر 
میں رہزنوں کی طرح مکرتی 
وہم اگاتی، گمان رکھتی 
تمہاری ساری وجاہتوں کو 
میں سو طرح پارہ پارہ کرتی 
نہ تم کو یوں‌آئینہ بناتی 
اگر میں پتھر کی لڑکی ہوتی!!!

یادِ رفتگاں

نشتر خانقاہی
آمد: 1930
رفت: 8 مارچ 2006
 
پانچ شعری مجموعے:
میرے لہو کی آگ
دسترس
سراۓ میں شام
منظر، پس منظر
معلوم نا معلوم
ہندی میں:
میرے لہو کی آگ
موم کی بیساکھیاں
کچھ سیاسی صحافتی کتابیں
 
تسلّی دینے لگتی تھیں مجھے جز بندیاں اس کی
میں جب اک اک ورق ہو کر پریشاں ہونے لگتا تھا
دو غزلیں
 کلام نشتر خانقاہی 
1
 
بے دِشائ کے اندھیرے سلسلے آنے کو ہیں
اب کے اس جنگل میں بہیڑ راستے آنے کو ہیں
 
بستیوں میں بھاؤ خیموں کے بہت اونچے ہوۓ
کیا کہیں سے پھر مہاجر قافلے آنے کو ہیں
 
سب شبیہں دن کی آخر تیرگی نے چاٹ لیں
رات کے پردے پہ اب منظر نۓ آنے کو ہیں
 
جن کی پیمائش نہ جن کی وقت پر کوئ گرفت
ہے سفر زندہ تو وہ بھی فاصلے آنے کو ہیں
 
درد باطل ہو چکا، آنسو تاثّر کھو چکے
اب مرے ہونٹوں پہ وحشی قہقہے آنے کو ہیں
 
دشت زادو! آنکھ تو کھولو کہ جنگل کی طرف
راستے الجھے ہوۓ کچھ شہر سے آنے کو ہیں
 
دو گھڑی کو سونے والے کل کے سپنے بھول جا!
آگے آگے اور لمبے رتجگے آنے کو ہیں
 
2
 
سامان دل دہی کا نہ راحت گھروں میں ہے
دن رات کا سفر ہے سکونت گھروں میں ہے
 
دستک پہ دوستوں کی بھی کھلتے نہیں ہیں در
ہر وقت اک عجیب سی دہشت گھروں میں ہے
 
کیا پھر کہیں پہ کوئ بڑا حادثہ ہوا
کیوں آج اتنی بھیڑ عبادت گھروں میں ہے
 
بیرونِ در گلاب کی خوشبو ہے خیمہ زن
در پردہ اک اداس عفونت گھروں میں ہے
 
بنیاد اختلاف کی کچھ بھی نہیں مگر
موجود  بے سسب سی رقابت گھروں میں ہے
 
اچھّے دنوں کی آس میں دیوار و در ہیں چپ
سڑکوں پہ قہقہے ہیں، حقیقت گھروں میں ہے
 
جنگل میں جا بسیں گے اگر عافیت ملے
اب تک یقین تھا کہ حفاظت گھروں میں ہے

 نوشاد علی
آمد: 25 دسمبر 1919
رفت: 5 مئ 2006
شاہکار: 66 فلمیوں کی موسیقی
 
انکھیاں ملا کے، جیا بھرما کے۔۔ رتن 1944
آواز دے کہاں ہے ۔۔۔۔ انمول گھڑی 1946
آجا مری برباد محبّت کے سہارے ۔۔۔ انمول گھڑی  1946
غم دۓ مستقل، کتنا نازک ہے دل ۔۔ شاہ جہاں 1946
جب دل ہی ٹوٹ گیا ۔۔۔ شاہ جہاں 1946
افسانہ لکھ رہی ہوں ۔۔ درد 1947
یہ زندگی کے میلے ۔۔۔ میلہ 1948
گاۓ جا گیت ملن کے۔۔۔ میلہ 1947
بچپن کے دن بھلا نہ دینا۔۔ دیدار 1951
مان مرا احسان ارے نادان ۔۔۔ آن 1952
او دنیا کے رکھوالے ۔۔ بیجو باؤرہ  195
او دور کے مسافر ۔۔۔۔ اڑن کھٹولا  1955
دنیا میں ہم آۓ ہیں تو جینا ہی پڑے گا۔۔ مدر انڈیا 1957
پیار کیا تو ڈرنا کیا ۔۔ مغل اعظم 1960
ڈھونڈھو رے ساجنا۔۔۔ گنگا جمنا 1961
آج کی رات میرے دل کی سلامی لے لے۔۔ رام اور شیام 1967
 
ایک شعری مجموعہ ’آٹھواں سُر"
 
آبادیوں میں دشت کا منظر بھی آۓ گا
گزروگے شہر سے تو مرا گھر بھی آۓ گا

بے نشاں
مغنی تبسّم
ُ
بات یوں ختم ہوئ
درد یوں ڈوب گیا
جیسے کہ ساحل ہی نہ تھا
سارے الطاف و کرم بھول گۓ
جور فراموش ہوۓ
رات یوں بیت گئ جیسے کہ نکلا ہی نہ تھا
مطلعِ شوق پہ وہ ماہِ تمام
اشک یوں سوکھ گۓ جیسے کہ دامن میرا
اس کا آنچل تھا
وہ پیمانۂ ناز
جانے گردش میں ہے یا ٹوٹ گیا
میں زمانے کے کنارے یوں کھڑا ہوں تنہا
جیسے اک جست لگا ہی دوں گا
اور کل بادِ سحر
یوں مِٹا دے گی ہر اک نقشِ قدم
جیسے اس راہ سے پہلے کوئ گزرا ہی نہ تھا
میرا کوئ بھائ نہیں ہے
مصحف اقبال توصیفی
 
وہ کہتے ہیں
میرا کوئ بھائ نہیں ہے
اور یہ سب تم سن لیتے ہو!!
ایسا تھا تو ساتھ مرے
ایک ہی مکتب میں کیوں بیٹھے؟
ایک ہی گیند اور اک بلّے سے برسوں کھیلے
ایک ہی بارش میں کیوں بھیگے؟
اور وہ مہری رادھا بٹیا
جو تم دونوں کے چرنوں کو چھونے سے پہلے
میرے چرن چھوتی ہے
کیا وہ میری جائ نہیں ہے؟
وہ کہتے ہیں
میرا کوئ دیس نہیں ہے
میرا کوئ بھائ نہیں ہے
اور یہ سب تم سن لیتے ہو؟؟؟
تعمیرِ نو
احتشام اختر
موت کے ابدھیرے میں اک دیا جلاتا ہوں
منہدم عمارت کو پھر سے میں بناتا ہوں
دل کے ان خرابوں کو پھر سے میں سجاتا ہوں
زلزلے تو آتے ہی، زلزلے تو آئیں گے
پھر زمین کانپے گی، پھر مکان اجڑیں گے
زلزلے مقدّر ہیں وادئ محبّت کے
زلزلے تو آتے ہی، زلزلے تو آئیں گے

بے بسی
 
ناہید ورک
 
بے رنگ دن
بے موج شامِ ذات ہے
میری طلب کے سب نشاں
دل بن کے میرے گرد بکھرے ہیں گر
دھڑکن سے ہر اک سانس تک
آزار بڑھتا جا رہا ہے
(حبس گھٹتا ہی نہیں)
 
سب حادثے 
جو دل کی تہہ میں ہوتے ہیں
ان کوبھلائیں کس طرح؟
 
میری خموشی 
دھڑکنوں میں
گونجتی رہتی ہے لیکن 
آرزو کے نردبانوں پر قدم
چلتے ہوئے رکتے نہیں!!


کرب و بلا
محمد یعقوب آسی
ذہن کا کورا کاغذ لے کر سوچ رہا ہوں
دیکھ رہا ہوں کرب و بلا کے خونیں منظر
سوچ رہا ہوں کیسے کچھ لکھ پاؤں گا
لفظوں کے لب سوکھ رہے ہیں
سوچ کے بازو ٹوٹ رہے ہیں
 
آج بھی شمر اور ابنِ زیاد کے کتنے بھائی
راہِ وفا میں رہزن بن کر بیٹھ گئے ہیں
آج کروڑوں کرب و بلا کے مارے ہوؤں کو
ایک حسین بھی مل نہ سکا تو
پھر کیا ہو گا؟
اس سے آگے سوچ کی گردن کٹ جاتی ہے
 
آج مجھے بھی کوفے سے پیغام آتے ہیں
سوچ رہا ہوں میں کسی مسلم کو بھیجوں
آج کے دور کی امِ ہانی بھی بے بس ہے
اور ملوکیت کا افسوں
سر پر چڑھ کر بول رہا ہے
زہر لہو میں گھول رہا ہے
اور اِک مردِ خدا کا ماتم کرنے والے
آپ اپنے سر کاٹ رہے ہیں
خون کے دریا پاٹ رہے ہیں
 
آج ہماری بے سر لاشیں ناچ رہی ہیں
آڑی ترچھی کئی لکیریں کھینچ رہی ہیں
اِن سے گرتے سرد لہو کے قطرے دھبے بن جاتے ہیں
اور مری سوچوں کی نبضیں جیسے ساکت ہو جاتی ہیں
ذہن کے پردے پر یہ دھبے اور لکیریں
سب کچھ گڈ مڈ ہو جاتا ہے
اور میں سوچ کا میلا کاغذ لے کر بیٹھا سوچ رہا ہوں
کیسے کچھ لکھ پاؤں گا
کیا کچھ لکھ بھی پاؤں گا؟

عبد السلام عاصم
کچھ نہیں افسوس
بونے اور کاٹنے کی دنیا میں
روز اک سانحہ گزرتا ہے
کچھ نہ کچھ روز کھو رہا ہوں میں
 یہ بھی طے ہے یہ سلسلہ اک دن
طول کھینچے گا قبر تک میری
 
آرزو ہے کہ میرے کتبے پر
یہ لکھا ہوکہ 
 کچھ نہیں افسوس


خبر

میں کہ ہوں اک خبر نگار مجھے
رات دن بس خبر سے ہے مطلب 
کیا ہوا؟ کب ہوا؟ کہاں؟ کیسے؟
کون ہے؟
بس یہ جستجو ہے مجھے
 
روز اک موڑ سے گزرتا ہوں
راستے سب مسافت آشنا ہیں
جن پہ پچھلے پچّیس برسوں سے
چل رہا ہوں میں  بے تکان مگر
آج یہ کیسا موڑ سامنے ہے
سمت انجان، اجنبی رستہ
دور تک کوئی سنگ میل نہیں 
کیا کروں ساتھ کچھ سبیل نہیں
کیا لکھوں کچھ لکھا نہیں جاتا
مجھ سے اب کچھ کہا نہیں جاتا
مہر کر ساتھ میری آکھوں میں
ڈوبتا جا رہا ہے ہر منظر
کیا ہوا؟ کب ہوا؟ کہاں؟ کیسے؟
کون تھا میں؟  
  چھپے گی کل یہ خبر
 
 
اعتراف
 
 
تمہارا علم بہتر ہے کہیں ہم سے
کہ تم اس عہد کے فارغ ہو
جو ہے عہد جام جم*
جہاں سب کچھ عیاں ہے
کچھ نہیں نظروں سے پوشیدہ
کہ اب فکر و نظر کے درمیاں
وہ فاصلہ باقی نہیں مطلق
جسے طے کرنے میں ہم نے
کہیں رستہ، کہیں منزل، کہیں سب کچھ گنوایا ہے
مشقت ہم نے بھی کی ہے
مسلسل تجربوں کے بعد کچھ ہم نے بھی پایا ہے
مگر پھر بھی
تمہارا علم بہتر ہے کہیں ہم سے
کہ تم (بالغ نظر ہونے سے پہلے) خوش نظر ہو
اور ہم میں بیشتر
 اسباق رٹتے اور منقولات دہراتے
بصارت کھو چکے ہیں 
پھر بھی اپنی ضد پہ قائم ہیں
کہ آنکھیں اور روشن ذہن رکھنے والی نسل نو
انہیں کو رہنما سمجھے
ان اندھوںسے خدا سمجھے
…………
* Internet
مستقبل
راشد عباسی
اُس کے ماتھے پر اک بوسہ
اور آنکھوں پر دو
 
پھر ہم دونوں جاگتی آنکھوں
یونہی جائیں سو
 
لے کر دل میں لاکھوں خدشے
جانے کل کیا ہو

اَندھیرے کے کُنویں سے
اِلا پرساد
اَندھیرے کے کُنویں  سے
لگاتار باہر آتے ہوئے
کئی بار مُجھے لگا ہے
کہ سُورج اور میرے بیچ کی دُوری
عارضی ہے
وو جو رہ رہ کر
میری آنکھیں چوندھِیائ  تھیں
وہ محض دھُوپ کے ٹُکڑے تھے
یا روشنی کی چھایائیں صرف۔
سورج میری آبنکھوں کے آگے نہیں آیا کبھی
بھروسا دِلانے کے لِئے
جِسے محسوس کر کے
اَکثر اُگ آتا رہا ہے
میری آنکھوں میں
ایک پورا آکاش
 
نہیں میں نے محسُوس کیا کبھی
کہ کوئی سُورج بہہ رہا ہے میری رگ رگ میں
میرے خون کی طرح
جیسا میں نے کبھی کہیں پڑھا تھا
فی الحال تو
ایک اَندھیرے سے دُوسرے اَندھیرے تک کی دُوری ہی
میں نے بار بار پار کی ہے
اؤر سُورج سے اَپنے رِشتے کو
پہچاننے اور ہضم کرنے میں ہی
سارا وقت نِکل گیا ہے
اؤر میں کھڑی ہُوں
وقت کے اُس موڑ پر اَکیلی
ایک شُرُوعات کے امکان پر وِچار کرتی
جہاں سے روشنی کے امکانات
ختم  ہو جاتے ہیں

ماضی کی کلیاں
سارہ جبیں
ُ 
بہت بھینی بھینی  
 کبھی   اپنی اپنی                  
کبھی اجنبی سی 
 فضاؤں میں مہکیں                  
وہ ماضی کی کلیاں                       
کتابیں  پرانی 
 اور الفاظ ادھورے                 
کبھی خواب ٹوٹے 
 کبھی اشک جھلکے                 
کبھی رنگ بکھرے                      
یہ تصویر تیری 
 یہ یادیں مہکتی                 
کنول خوبصورت 
 رہے نقشِ ماضی                 
نگاہوں میں میری                     
بہت بھینی بھینی 
 کبھی اپنی اپنی                 
کبھی اجنبی سی 
 فضائوں میں مہکیں                
وہ ماضی کی کلیاں

غزلیں
صادق اندوری
 
 
مہک رہا ہے بدن سارا کیسی خوشبو ہے
یہ تیرے لمس کی تاثیر ہے کہ جادو ہے
 
تمھارا نرم و سبک ہاتھ چھو گیا تھا کبھی
یہ کیسی آگ ہے، سوزاں ہر ایک پہلو ہے
 
ہے کس قدر متوازن نگاہ و دل کا ملاپ
کہ جیسے دونوں طرف ایک ساں ترازو ہے
 
رواں دواں ہے جدائی کا کرب یہ کیسا
وہ مطمئن نہ مجھے اپنے دل پہ قابو ہے
 
زمانہ کہتا ہے جس کو حسین تاج محل
وفا کی آنکھ سے ٹپکا ہوا اک آنسو ہے
 
بہت حسین ہے ماحول ِزندگی صادق
نظر کے سامنے جب سے وہ آئینہ رو ہے
 
(اکتوبر 1985ء)
 
 
 
 
نہ تم جدا ہو نہ میں جدا ہوں
تم آئینہ میں بھی آئینہ ہوں
 
سکوں مسافر کو دے رہا ہوں
شجر اکیلا ہی رہ گیا ہوں
 
مجھے حوادث نہ ڈھا سکیں گے
میں سنگِ بنیاد بن چکا ہوں
 
ہر اک طرف گھور اندھیرا پھر بھی
سراغ منزل کا پا رہا ہوں
 
کوئی مری گرد پائے گا کیا!
ہوا کی صورت گریز پا ہوں
 
زمانے کو راہ مل رہی ہے
اک ایسا تابندہ نقشِ پا ہوں
 
کہیں ملے فن کا درک صادق
تلاش میں عمر بھر رہا ہوں
 
(ستمبر 1985ء)

غزل
 
مغنی تبسّم 
 
بیداری کے خواب گراں ہیں میرے بھی
خوابوں میں آباد جہاں ہیں میرے بھی
قیدِ مکاں سے باہر ہیں سب میرے خواب
بے تقویم نفس امکاں ہیں میرے بھی
میں نے بھی ساحل سے باندھے ہیں پیماں
بحر میں تیرے کچھ طوفاں ہیں میرے بھی
منزل منزل تیرے کرم کے ڈیرے ہیں
تپتی دھوپ میں دشتِ رواں ہیں میرے بھی
میں نے بھی کچھ رنگ بھرے ہیں خاکوں میں
کچھ منظر یاں خاک نشاں ہیں میرے بھی
تیرے بگولوں میں رقصاں ہے میری خاک
صحرا صحرا کارِ زیاں ہیں میرے بھی

غزلیں
حیدر قریشی
 
آنکھ سے گر کر ٹوٹے خواب کھلونے ہیں
اور اب دل کے ، بچوں جیسے رونے ہیں
 
عمرِ لا حاصل کا  جو حاصل ٹھہرے
کس نے ایسے داغِ ملامت دھونے ہیں
 
درد ہمارے تو انمول نکل آئے
گرچہ خرید ے ہم نے اونے پونے ہیں
 
صرف گناہوں کا ہی بوجھ نہیں سر پر
اپنے نیک اعمال بھی ہم کو ڈھونے ہیں
 
رادھے،میٹھے رادھے! کچھ پہچان ذرا
دیکھ ہمیں ہم تیرے شام سلونے ہیں
 
زخموں کی خیرات بھی کب مل پائے گی
حُسن سے کچھ احسان ہی ایسے ہونے ہیں
 
راس زمین دل کو غم ایسے آئے
غم کی فصلیں کاٹ کے،پھر غم بونے ہیں
 
یادوں کے پھولوں سے،اپنی پلکوں نے
اُس کی جیت پہ حیدر ہار پرونے ہیں
 
عشق میں حیدر باون سال کا ہو کے بھی 
بیس برس کی عمر کے رونے دھونے ہیں
 
 
 
فصلِ غم کی جب نوخیزی ہو جاتی ہے
درد کی موجوں میں بھی تیزی ہوجاتی ہے
 
پانی میں بھی چاند ستارے اُگ آتے ہیں
آنکھ سے دل تک وہ زرخیزی ہو جاتی ہے
 
اندر کے جنگل سے آجاتی ہیں یادیں
اور فضا میں صندل بیزی ہو جاتی ہے
 
خوشیاں غم میں بالکل گھل مل سی جاتی ہیں
اور نشاط میں غم انگیزی ہو جاتی ہے
 
شیریں سے لہجے میں بھر جاتی ہے تلخی
حیلہ جوئی جب پرویزی ہو جاتی ہے
 
بے حد پاور جس کو بھی مل جائے،اس کی
طرز یزیدی یا چنگیزی ہو جاتی ہے
 
کو شش جتنی بھی بچنے کی کر لوں، پھر بھی
اردو میں کچھ کچھ انگریزی ہو جاتی ہے
 
غزلوں میں ویسے تو سچ کہتا ہوں لیکن
کچھ نا کچھ تو رنگ آمیزی ہو جاتی ہے
 
حسن تمہارا تو ہے سچ اور خیر سراپا 
ہم سے ہی بس شر انگیزی ہو جاتی ہے
 
ظاہر کا پردہ ہٹنے والی منزل پر 
سالک سے بھی بد پرہیزی ہو جاتی ہے
 
رومی کو حیدر جب بھی پڑھنے لگتا ہوں
باطن کی دنیا طبریزی ہو جاتی ہے


غزلیں
مدحت الاختر
 
جانے والے مجھے کچھ اپنی نشانی دے جا
روح پیاسی نہ رہے، آنکھ میں پانی دے جا
وقت کے ساتھ خد و خال بدل جاتے ہیں
جو نہ بدلے وہی تصویر پرانی دے جا
تیرے ماتھے پہ مرا نام چمکتا تھا کبھی
ان دنوں کی کوئ پیچان پرانی دے جا
جس کی آغوش میں کٹ جائیں پزاروں راتیں
میری تنہائ کو چھو کر وہ کہانی دے جا
رکھ نہ محروم خود اپنی ہی رفاقت سے نجھے
آئنہ مجھ کو دکھا دے، مرا ثانی دے جا
 
 
جھوٹ میں تھوڑا سچ ملا دیکھوں
چاہتا ہوں اسے خفا دیکھوں
 
دور سے دیکھنا پسند نہیں
یعنی اس کے قریب جا دیکھوں
 
عشق میں کچھ ہوس بھی شامل ہے
ورنہ میں تیرا راستہ دیکھوں۔۔؟
 
اس سے مل کر بدل گیا کتنا
لاؤ میں آج آئینہ دیکھوں
 
تیری آنکھوں میں جھانک کر خود کو
زندگی بھر نہ آئینہ دیکھوں


غزل
رفیق انجم
 
لمحہ لمحہ جلاۓ گی بارش
اور کتنا رُلاۓ گی بارش
 
پھر دریچے کھلے ہیں یادوں کے
آ کے لوری سناۓ گی بارش
 
کھل گۓ پھر تبسّموں کے گلاب
پھر مجھے آزماۓ گی بارش
 
جب نہ پاۓ گی اس کو گلیوں میں
ہر طرف پھڑپھڑاۓ گی بارش
 
جل رہی ہیں نظر میں قندیلیں
دھیرے دھیرے بجھاۓ گی بارش
 
رات کے بیکراں اندھیرے میں
آگ پھر سے لگاۓ گی بارش
 
مضمحل ہو کے جب وہ بیٹھے گا
کوئ نغمہ سناۓ گی بارش


غزل
یوسف علی یوسف 
 
تیری یادوں سے کوئی سانس نہ خالی جائے 
زندگی اتنی حسیں کیوں نہ بنا لی جائے 
 
اتنی شدت سے نہ کر ترکِ تعلق کا سوال 
یہ نہ ہو ہم سے تری بات نہ ٹالی جائے 
 
ان کی قسمت میں جو تاراج ہی ہونا ہے اگر 
پھر کسی شہر کی بنیاد نہ ڈالی جائے 
 
آج کچھ ٹھان کے نکلا ہے ہجومِ رنداں 
واعظِ شہر کی دستار سنبھالی جائے


غزلیں
ناہید ورک
 
جسم و جاں کے زنداں میں روشنی کی خواہش کی
ہم بھی کیسے ناداں تھے کس خوشی کی خواہش کی
 
ہر طرف سکوں سا ہے دل ہے بے سکوں لیکن
ہم نے کب بھلا ایسی بے کلی کی خواہش کی
 
جس کے دل پہ ہر دم ہیں بد گمانیاں چھائی
آج پھر عبث اُس سے دوستی کی خواہش کی
 
تم نے کیوں جدائی کو لکھ دیا مقدّر میں
ہم  کب تمہارے بن زندگی کی خواہش کی
 
کیا تجھے بتاؤں میں دل نے کیوں مرے ناہید
ڈوبتے ستارے سے روشنی کی خواہش کی
 
 
 
 
لمحہ بہ لمحہ مجھ کو یہی اک ملال ہے
وہ ہم مزاج ہے نہ مرا ہم خیال ہے
 
وہ ہجر آشنا نہیں، سمجھے وہ کس طرح؟
جو سانس سانس میں مری کربِ وصال ہے
 
خوشبو کی تتلیاں تو ہیں اُڑنے کی منتظر
پر چار سُو بچھی ہوئی گردِ زوال ہے
 
اُس خوشبوئے خیال ہی کا سب کمال ہے
سانسوں سے میرا اب بھی جو رشتہ بحال ہے
 
خاموش آئینے ہی دکھاتا ہے کیوں مجھے؟
اے دل! وہ عکس بھی کبھی، جو بے مثال ہے
 
پرچھائیوں کو میری ہی جو کاٹتا رہا
کیوں منتظر اُسی کی یہ راہِ وصال ہے؟
 
اک عمر سے میں رو رہی تھی اپنے وسوسے 
پھر بھی نہ جانے کیوں مجھے رنجِ مآل ہے؟
 

غزل
احتشام اختر
  
لبوں پر سرخیاں تھیں، اب کہاں ہیں
ہری سب کھیتیاں تھیں، اب کہاں ہیں
 
یہاں اک باغ تھا کچھ روز پہلے
حسیں کچھ تتلیاں تھیں، اب کہاں ہیں
 
کنارے پر گھوندے ریت کے تھے
ندی تھی، کشتیاں تھیں، اب کہاں ہیں
 
چچا کے گھر میں رونق تو بہت تھی
بہو تھی، بیٹیاں تھیں، اب کہاں ہیں
 
خزانہ تھا کبھی دریا میں اختر
گہر تھے، سیپیاں تھیں، اب کہاں ہیں

غزلیں
اعجاز عبید
 
(1)
 
اگرچہ یادوں نے محفل یہاں سجائ۔۔۔ پر
جو نیند آتی ہے سولی پہ بھی،  سو آئ۔۔۔پر۔۔۔۔!
 
سلگتی ریت کو دو دن میں بھول جائیں نہ ہم
یہ ایک شعر ہے اپنی برہنہ پائ پر
 
میں فرشِ خاک پہ سوؤں تو سوتا رہتا ہوں
ہزار خواب اترتے ہیں چارپائ پر
 
نہ جانے کب مری آنکھوں سے اشک چھِن جائیں
بھروسہ اب نہیں کرتا ہے بھائ بھائ پر
 
عطا کرے مجھے اقلیمِ شعر کی شاہی
یہ شک نہیں ہے مجھے تیسی کبریائ پر
 
(2)
 
میرا اس کا میل ہی کیا، کیوں اس کا سوالی میں؟
وہ ہے اک مصروف سی ساعت، لمحۂ خالی میں
 
دیکھیں کب تک دیکھا أان دیکھا کرتے ہیں لوگ مرا
شعر ہیں اب بھی عروج پہ مائل، گو ہوں زوالی میں
 
کہنے سنے کی سب باتیں کب کی ختم ہوئیں
اب وہ بھی چپ چاپ رہے ہے، خالی خالی میں
 
ہوا کا جھونکا۔۔ اس کو مہکا دے، مجھے بکھرا دے
وہ آراستہ باغِ عدن ہے، ربعُ الخالی میں
 
کرنوں یا پانی کو ترسنا دونوں کا ہی نصیب
وہ آمیزن بن کی دھرتی، قطب شمالی میں
 
قصّے طوطا مینا کے اب سب کو بھول گۓ
کس کا نام لۓ یوں چہکوں ڈالی ڈالی میں
 
(3)
 
سینۂ ساز میں چپ چاپ اترتے ہم بھی
ڈولتی ڈوبتی سرگم میں ابھرتے ہم بھی
 
تیز آندھی کا اشارہ بھی اگر مل جاتا
زرد پتوّں سے فضاؤں میں بکھرتے ہم بھی
 
ہم سے گر ایک کرن بھی کبھی ٹکرا جاتی
اگلے پل آئنہ صورت سے نکھرتے ہم بھی
 
کسی ننھے سے کھلونے سے بہل جاتے ہم
چند بے معنی سے الفاظ سے ڈرتے ہم بھی
 
تیرتے رہتے یوں ہی سارے حبابی خیمے
سطحِ آب سے اس طرح گزرتے ہم بھی
 

غزل
عبداللہ ناظر
 
  حسین چاند سا چہرہ خمار آنکھوں میں 
کہاں سے آئے ہو بے اختیار آنکھوں میں
 نہ وہ چمن ہے نہ رنگِ بہار آنکھوں میں 
رہا نہ لطفِ نظر اشکبار آنکھوں میں
بلا سے وعدہ تجھے اپنا یاد ہو کہ نہ ہو 
امید قلب میں ہے انتظار آنکھوں میں
 سزائے وعدہ خلافی ملی ہے جو تجھ کو 
میں پڑھ رہاہوں تری شرمسار آنکھوں میں
 کبھی تو مجھ کو بھی تعبیر ان کی سمجھاؤ 
جو خواب تم نے بنے بے قرار آنکھوں میں 
 ثبوتِ حسرتِ اظہارِ حالِ دل کےلیے 
سجائے بیٹھا ہوں تصویرِ یار آنکھوں میں
 بڑھے قدم تو رکے بس پہنچ کے منزل پر 
ہوائیں پھونک رہی تھیں غبار آنکھوں میں
 یہ کس نے توڑ دیا دل تمہارا اے ناظر 
امڈتے اشک ہیں کیوں بار بار آنکھوں میں 

غزل
دلشاد نظمی
 
اگرچہ نکتہ چینی ہو رہی ہے 
مگر مسند نشینی ہو رہی ہے 
 
توکل سے فراموشی ہے شاید 
ہر اک خواہش کمینی ہو رہی ہے 
 
میں ہوں تنقید کے نرغے میں لیکن 
مِری شہرت یقینی ہو رہی ہے 
 
کھلیں ہیں بے بصارت خانقاہیں 
جہاں اب دیدہ بینی ہو رہی ہے 
 
دعا کو ہاتھ کب اُٹھے گا با با 
فقط کوشش زمینی ہو رہی ہے 
 
کہاں دلشاد اب محنت مشقت 
یہاں دنیا مشینی ہو رہی ہے
غزل
منظر ہمدانی
 
ان چاہوں پر پھولوں کی برسات کرو گے کب سوچاتھا 
اتنے پیارسے ہم سے بھی تم بات کرو گے کب سوچا تھا 
 
لہر لہر ہے درد کا ساگر خوشبو خوشبو یاد تمھاری
سات سمندر پار ہمارے ساتھ کرو  گے کب سوچا تھا 
 
ہرسوکالی گہری راتیں اور آنکھیں بےسدھ گم سم سی 
خواب ستارے آنکھوں پر بارات کرو گے کب سوچاتھا
 
جلتا صحرا اپنا مقدر جان لیا تھا ہار کے لیکن 
یوں یکدم تم صحرا پر برسات کرو گے کب سوچا تھا 
 
منظر ہم نے دل کی دیوا ریں تو بہت اونچی کر لی تھیں
ایک نظر میں ہم کو آکر مات کرو گے کب سوچا تھا

غزلیں
کلیم حاذق
 
صبح نئی آتی ہے راتیں ڈھلتی ہیں
آنکھیں لیکن اب بھی رستہ تکتی ہیں
 
پھر بھی چاند نہیں آتا ہے قابو میں
لہریں تو ویسے بانہوں میں بھرتی ہیں
 
سانس جلن کے مارے ملتی ہے سینہ
اندھیاری راتوں کی شمعیں جلتی ہیں 
 
پلکیوں پر مہمان چمکتے ہیں جھلمل
یادیں دستر خوان بچھائے بیٹھی ہیں
 
سارا وہم حقیقت  اس کی چٹکی بھر
ساری باتیں جھوٹی ساری سچی ہیں
 
خواب سویرا ڈوب رہاہے طوفاں میں
آنکھیں کشتی ان میں ڈولتی رہتی ہیں
 
تم سے ہے صدیوں کی یاری کیا پردہ
تم سے ہی سب یادیں کھٹی میٹھی ہیں
 
 
 
 
 
چلو مانا کہ سلطانی بھی دیکھے
پریشاں کی پریشانی بھی دیکھے
 
ہیں اک ہی شاخ پر کانٹے بھی گل بھی 
مشیت کی جہاں بانی بھی دیکھے
 
لکھا ہے فیصلہ سب اس کے حق میں
ہمارے دل کی دیوانی بھی دیکھے 
 
صبا چلتی ہے شانوں پر اُٹھائے
کوئی خوشبو کی سلطانی بھی دیکھے 
 
تراشے ہیں بہت اصنام دل نے
مرے سجدوں کی حیرانی بھی دیکھے
 
کبھی خوشبو کبھی شعلہ نفس وہ
ہواؤں کی پریشانی بھی دیکھے
 
نہ اوجھل ہو نظر سے ایسا منظر
نگہہ کی تشنگی پانی بھی دیکھے
 
گذرنا لا تعلق گر وہ چاہے 
تو پھر میری نگہبانی بھی دیکھے


غزلیں
فیصل عظیم
 
مجھ پہ ڈالو نہ ایسےجھکا کر نظر
میرے بس میں نہیں میرا دل اس قدر
 
سب نے یوں مل کے گھیرا خدا کی پنہ
رنگ ، عارض ، لب و زلف ، نظریں ، کمر
 
اور کس زاویے سے لگاؤ گے چوٹ
اب ہٹا بھی چکو اپنی ترچھی نظر
 
تیری آواز جادو سے کم تو نہیں
کیوں لٹاتا ہے حرفوں کا مجھ پہ ہنر
 
یہ ہواؤں میں کس نے اُچھالا مجھے
یک بیک کیسے اُگنے لگے بال و پر
 
اب مرے واسطے کچھ نئے جال بُن
میں چلا تیرا دامِ اثر توڑ کر
 
مسکراہٹ ہی کافی ہے میرے لئے
کیوں سجاتے ہو ماتھے پہ شمس و قمر
 
جسم و جاں میں یہ مستی تو پہلے نہ تھی
ہو نہ ہو، تیری باتوں کا ہے یہ اثر
 
اس قدر بھی سجاوٹ ضروری نہیں
جانتا ہوں میں سب تیرے عیب و ہنر
 
کیا سماعت بھی ہے اک ادا حسن کی
مجھ کو تیری خموشی سے لگتا ہے ڈر
 
 
 
جسے کل رات بھر پوجا گیا تھا
وہ بت کیوں صبح کو ٹوٹا ہوا تھا
 
اگر سچ کی حقیقت اب کھلی ہے
تو جو اَب تک نظر آیا تھا،  کیا تھا؟
 
اگر یہ تلخیوں کی ابتدا ہے
تو اب تک کون سا امرت پیا تھا
 
کھلا ہے مجھ پہ اب دنیا کا مطلب
مگر یہ راز پہلے بھی کھلا تھا !
 
میں جس میں ہوں ، یہ دنیا مختلف ہے
جہاں میں تھا،  وہ عالم دوسرا تھا
 
میں خود کو مار کر پہنچا یہاں تک
تو یاد آیا کہ میں تو مر چکا تھا
 
مری”میں“ اورتری”میں“دونوں ہاریں
میں بندہ ہوں ، مگر تُو تو خدا تھا !
 
میں اب جو منہ چھپائے پھر رہا ہوں
تو کیا میں واقعی چہرہ نما تھا

غزلیں
نوید صادق
 
تصویر کا جو دوسرا رخ تھا، نہیں دیکھا
ہم نےکبھی امکان کا رستہ نہیں دیکھا
 
جس حال میں، جس جا بھی رہی، خود سےرہےدور
اک شخص بھی اپنی طرف آتا نہیں دیکھا
 
اک غم کہ ہمیں راس بہت تھا، سو نہیں ہی
مدت سےنمِ چشم کو رسوا نہیں دیکھا
 
اےنقش گرِ خواب! ذرا دھیان ادھر بھی
ہم نےکبھی تعبیر کا چہرہ نہیں دیکھا
 
قرطاسِ دلِ زار پہ یہ نقشِ شکستہ!
وہ کون تھا جس نےمجھےدیکھا، نہیں دیکھا
 
یہ روگ مرےفکر کی تجسیم کرےگا
سورج نےمرےشہر کا نقشہ نہیں دیکھا
 
کچھ تم بھی کہو، میری تو گویائی چلی بس!
کیا دیکھ لیا تم نےیہاں،کیا نہیں دیکھا
 
چپ چاپ نوید اپنی حدوں میں پلٹ آؤ
ہم نےبھی کئی دن سےتماشا نہیں دیکھا
 
 
 
 
کون آسیب آ بسا دل میں
کر لیا ڈر نےراستہ دل میں
 
اےمرےکم نصیب دل!کچھ سوچ
ہےکوئی تیرا آشنا دل میں
 
کم ہےجس درجہ کیجئےوحشت
گونجتا ہےدماغ سا دل میں
 
عکس بن بن کےمٹتےجاتےہیں
رکھ دیا کس نےآئنہ دل میں
 
میں ہوں، ماضی ہےاور مستقبل
کم ہے فی الحال حوصلہ دل میں
 
آخر آخر نوید صادق بھی
آن بیٹھا، رہا سہا، دل میں


غزلیں
علی عدنان 
 
خیالِ صبح ازل اور جاگتا ہوا میں
صدائے شامِ ابد اور بھاگتا ہوا میں
 
ظہورِ ہجرتِ اول کے بعد کا قیدی
رگوں میں جکڑا ہوا سانس کاٹتا ہوا میں 
 
ہوائے شہرِمحبت کے سرد جھونکوں میں 
مثالِ انجمِ شب تار کانپتا ہوا میں 
 
 
تلاشِ منصبِ  آواز میں پریشاں ہوں 
سکوتِ شہر میں الفاظ بانٹتا ہوا میں 
 
 
سنور گیا میری دنیا اُجاڑتا ہوا تو 
بکھر گیا تیری یادیں سمیٹتا ہوا میں 
غزلیں
عاکف غنی
 
اُ ٹھی ہیں دل میں مِرے اضطراب کی لہریں 
 دکھائی دیتی ہیں ہر سوُ سراب کی لہریں 
 
وطن کی شکل بگاڑی ہے ایسی غربت نے
اُٹھی بھی کاش کہیں انقلاب کی لہریں 
 
میں اپنے یار کی تعریف کس طرح سے کروں
برس رہی ہیں مسلسل شہاب کی لہریں 
 
یہ کون بیٹھے ہیں میرے وطن کی کشتی پر
بہائیں اُن کو کبھی احتساب کی لہریں 
 
مثال ہوں گی کبھی سچ بیانیا ں عاکف
نظر میں جم سی گئی ہیں یوں خواب کی لہریں
اے کاش کہ تم جرأت اظہار تو کرتے
اقرار نہیں تھا اگر ‘ انکار تو کرتے
 
خود ترک تعلق پہ پشیمان تو ہوتے
اس زیست کو اپنے لیے دشوار تو کرتے
 
رستے کی وہ دیوار جوتم نے تھی بنائی
ہاتھوں سے اسے اپنے ہی مسمار تو کرتے
 
یوں چھپ کے ہمیں غمزدہ کرنے کی بجائے
لا کر ہمیں رسوا سرِ بازار تو کرتے
عاکف کو بہت وصلِ حبیبی کا تو تھا شوق
تشنہ ہی رہی آرزو،  دیدار توکرتے
]
غزل
وہاب اعجاز
 
خشک دریا کے وہ کنارے تھے 
لوگ جو زندگی سے ہارے تھے 
 
مل گئے پانیوں میں سب کے سب 
ریت پر نقش کچھ ابھارے تھے 
 
پھر وہ چہرے نظر سے اوجھل ہیں 
جو مجھے جان سے بھی پیارے تھے 
 
بھیگی آنکھیں تھیں، اشک تھے جیسے 
جھلملاتے ہوۓ ستارے تھے 
 
اب تووہ دوست بھی نہیں ملتے 
غمزدہ دل کے جو سہارے تھے 
 
ان ستاروں کو کیا شمار کروں 
جو ترے عشق میں‌اتارے تھے 
 
روپ اس کا جھلس گیا اعجاز 
وقت کے ہاتھ میں شرارے تھے

کیک
اصغر وجاہت
(ہندی سے)
اُنہوں نے میز پر ایک زوردار گھُونسا مارا اور میز بہُت دیر تک ہِلتی رہی۔ میں کہتا ہُوں جب تک ایٹ اے ٹائیم پانچ سو لوگوں کو گولی سے نہیں اُڑا دِیا جائے گا، حالات ٹھیک نہیں ہو سکتے۔' اَپنی خاصی سپیکِنگ پاور برباد کرکے وہ ہانپنے لگے۔ پھِر اُنہوں  نے اَپنا اُوپری ہونٹ نِچلے ہونٹ سے دباکر مُجھے گھُورنا شُرُوع کِیا۔ وہ یقیناً سمجھ گۓ تھے کہ میں مُسکرا رہا ہُوں۔ پھِر اُنہوں نے گھُورنا بند کر دِیا اور اَپنی پلیٹ پر پِل پڑے۔
 
روز ہی رات کو سیاست پر بات ہوتی ہے۔ دِن کے دو بجے سے رات آٹھ بجے تک پرُوف ریڈِنگ کا گھٹِیا کام کرتےکرتے وہ کافی کھِسِیا اُٹھتے ہیں۔
 
میں نے کہا، 'اُن پانچ سو لوگوں میں آپ اَپنے کو بھی جوڑ رہے ہیں؟'
'اَپنے کو کیوں جوڑوں؟ کیا میں کُرُوک پالِٹیشِین ہُوں یا سمگلر ہُوں یا کروڑوں کی چوربازاری کرتا ہُوں؟' وہ پھِر مُجھے گھُورنے لگے تو میں ہنس دِیا۔ وہ اَپنی پلیٹ کی سمت دیکھنے لگے۔
'آپ لوگ تو کِسی بھی چیز کو سیرِیسلی نہیں لیتے ہیں۔'
کھانے کے بعد اُنہوں نے جُھوٹی پلیٹیں اُٹھائیں اور کِچن میں چلے گۓ۔ کُرسی پر بیٹھے ہی بیٹھے مِسیز ڈِسُوزا نے کہا، 'ڈیوِڈ، میرے لِۓ پانی لیتے آنا۔'
 
ڈیوِڈ جگ بھرکر پانی لے آۓ۔ مِسیز ڈِسُوزا کو ایک گِلاس دینے کے بعد  بولے، 'پی لیجِئے مِسٹر، پی لیجِئے۔'
میرے اِنکار کرنے پر جلے کٹے طریقے سے چمکے، 'تھینکس ٹُو گاڈ! یہاں دِن بھر پانی تو مِل جاتا ہے۔ اَگر اِندرپُری میں رہتے تو پتا چل جاتا۔ خیر، آپ نہیں پیتے تو میں ہی پِئے لیتا ہُوں،' کہہ کر وہ تین گِلاس پانی پی گۓ۔
 
کھانے کے بعد اِسی میز پر ڈیوِڈ صاحب کام شُرُوع کر دیتے ہیں۔ آج بھی وہ پرُوف کا پُلِندا کھولکر بیٹھ گۓ۔ اُنہوں نے میز صاف کی۔ میز کے پاۓ کی جگہ  اِینٹوں کو ہاتھ سے ٹھیک کِیا، تاکہ میز ہِل نہ سکے۔ پھِر ٹُوٹی کُرسی پر بیٹھے بیٹھے اَچانک اَکڑ گۓ اور ناک کا چشمہ اِس طرح فِٹ کِیا جیسے بندُوق میں گولِیاں بھر لی ہوں۔ ہونٹ خاص طرح سے دبا لِۓ۔ پرُوف مسودّے سے مِلانے لگے۔ گولِیاں چلنے لگیں۔ اِسی طرح ڈیوِڈ صاحب رات بارہ بجے تک پرُوف دیکھتے رہتے ہیں۔ اِسی بیچ سے کم سے کم پچاس بار چشمہ اُتارتے اور لگاتے ہیں۔ بندوق میں کُچھ خرابی ہیں۔ پانچ سال پہلے آنکھیں ٹیسٹ کروایی تھیں اور چشمہ خریدا تھا۔ اَب آنکھیں زیادہ کمزور ہو چُکی ہیں، مگر چشمے کا نمبر نہیں بڑھ پایا ہے۔ ہر مہینے کی پندرہ تاریخ کو وہ اَگلے مہینے آنکھیں ٹیسٹ کرواکر نیا چشمہ خریدنے کی بات کرتے ہیں۔ بندوق کی قیمت بہُت بڑھ چُکی ہے۔ پرُوف دیکھنے کے بیچ پانی پئیں گے تو وہ 'باسو کی جے` کا نارا لگائیں گے۔ 'باسو` اُنکا باس ہے جِس سے اُنہیں کئی درجن شِکایتیں بھی ہیں۔ ایسی شِکایتیں بیشتر چھوٹا کام کرنے والوں کو ہوتی ہیں۔
 
'بڑا جان لیوا کام ہے صاحب۔' وہ دو ایک بار سِر اُٹھاکر مُجھ سے کہتے ہیں۔ میں 'ہُوں ہاں` میں جواب دے کر بات آگے بڑھنے نہیں دیتا۔ لیکِن وہ چُپ نہیں ہوتے۔ چشمہ اُتار کر آنکھوں کی رگڑائی کرتے ہیں، 'بڑی ہائی لیوِل بنگلِنگ ہوتی ہے۔ اَب تو چھوٹے موٹے کرپشن کیس پر کوئی چونکتا تک نہیں۔ پُوری مشینری سڑگل چُکی ہے۔ یہ آدمی نہیں، کُتّے ہیں کُتّے۔ ۔ ۔۔ میں بھی آزادی سے پہلے گاندھی کا سٹانچ سپورٹر تھا اور سمجھتا تھا کہ نان وائیلینس اِز د بیسٹ پالِسی۔ لٹکا دو پانچ سو آدمِیوں کو سُولی پر۔ اَرے، اِن سالوں کا پبلِک ٹرایل ہونا چاہِئے، پبلِک ٹرایل!'
 
'پبلِک ٹرایل کون کرۓ گا، ڈیوِڈ صاحب،' میں جھلاّ جاتا ہُوں۔ اِتنی دیر سے لگاتار بکواس کر رہے ہیں۔
 
وہ دونوں ہاتھوں سے اَپنا سِر پکڑکر بیٹھ جاتے ہیں۔
'ماسیج میں اَگر لیفٹ فورسیز۔ ۔ ۔'، وہ دھیرے دھیرے بہُت دیر تک بڑبڑاتے رہتے ہیں۔
میں جاسُوسی ناول کے ہیرو کو ایک بار پھِر گولِیوں کی بوچھار سے بچا دیتا ہُوں۔
وہ کہتے ہیں، 'آپ، بھی کیا دو ڈھائی سو رُوپۓ کے لِئے گھٹِیا ناول ِلکھا کرتے ہیں!' میں مُسکراکر اُنکے پرُوف کے پُلِندے کی طرف دیکھتا ہُوں اور وہ چُپ ہو جاتے ہیں۔ گمبھیر ہو جاتے ہیں۔
 
'میں سوچتا ہُوں بردر، کیا ہم تُم اِسی طرح پرُوف پڑھتے اور جاسُوسی ناول لِکھتے رہیں گے؟ سوچو تو یار! دُنِیا کِتنی بڑی ہے۔ یہ ہمیں معلُوم ہے کہ کِتنی اَچّھی طرح سے زِندگی گُزاری جا سکتی ہے۔ کِتنا آرام اور سُکھ ہے، کِتنی بیُوٹی ہے۔ ۔ ۔۔'
'پریشانی تو میرے لِئے ہے، ڈیوِڈ صاحب۔ آپ تو بہُت سے کام کر سکتے ہیں۔ مُرغی  خانہ کھول سکتے ہیں۔ بیکری لگا سکتے ہیں۔ ۔ ۔۔'
 
وہ آنکھیں بند کرکے شک بھری ہنسی ہنسنے لگتے ہیں۔ اور کمرے کی ہر ٹھوس چیز سے ٹکراکر اُنکی ہنسی اُنکے مُونہہ میں واپس چلی جاتی ہے۔
اَکثر کھانے کے بعد وہ ایسی ہی بات چھیڑ دیتے ہیں۔ کام میں من نہیں لگتا اور وقت بوجھ لگنے لگتا ہے۔ جی میں آتا ہے کہ لوہے کی بڑی سی راڈ لے کر کِسی فیشنیبُل کالونی میں نِکل جاُّوں۔ ڈیوِڈ صاحب تو ساتھ چلنے پر تیّار ہو جائیں گے۔ وہ پھِر بولنے لگتے ہیں اور اُنکے پسندیدہ الفاظ  'بِچ`، 'کرُوک`، 'نان سینس`، 'بنگلِنگ`، 'پبلِک ٹرایل`، 'ایکسپلائیٹیشن`، 'کلاس سٹرگل` وغیرہ بار بار سُنایی پڑتے ہیں۔ بیچ بیچ میں وہ ہِندوُستانی گالِیاں فرّاٹے سے بولتے ہیں۔ 
 
'اَب کیا ہو سکتا ہے! پچّیس سال تک پرُوف ریڈری کے بعد اَب اور کیا کر سکتا ہُوں۔ سن 1948 میں دِلّی آیا تھا۔ اَرے ساب، ڈِفینس کالونی کی زمین تین رُوپۓ گز میرے سامنے بِکی ہے، جِس کا دام آج چار سو رُوپۓ ہے۔ نِظامُ الدّین سے اوکھلا تک جنگل تھا جنگل۔ کوئی شریف آدمی رہنے کو تیّار ہی نہیں ہوتا تھا۔ اَگر اُس وقت اُتنا پیسا نہیں تھا اور آج۔ ۔ ۔۔ سینِیر کیمبرِج میں تیرے ساتھ پڑھتا تھا۔ اَب اَگر آپ آج اُسے دیکھ لیں تو مان ہی نہیں سکتے کہ میں اُسکا کلاس فیلو اور دوست تھا۔ گورا چِٹّا رنگ، اے کلاس صحت، ایک جیپ، ایمبیسیڈر اور ایک ٹریکٹر ہے اُسکے پاس۔ مِرزاپور کے پاس فارمِنگ کرواتا ہے۔ اُس زمانے میں دس رُوپۓ بیگھا زمین خریدی تھی اُسنے۔ مُجھ سے بہُت کہا تھا کہ تُم بھی لے لو ڈیوِڈ بھائی، چار-پانچ سو بیگھا۔ بِالکُل اُسی کے فارم کے سامنے پانچ سو بیگھے کا پلاٹ تھا۔ اے-کلاس فرٹائیل زمین۔ لیکِن اُس زمانے میں مَیں کُچھ اور تھا۔' وہ کھِسِیانی ہنسی ہنسے، 'آج اُسکی آمدنی تین لاکھ رُوپۓ سال ہے۔ اَپنی ڈیّری، اَپنا مُرغی خانہ- ٹھاٹھ ہیں، سب ٹھاٹھ۔' ڈیوِڈ صاحب خوش ہو گۓ جیسے وہ سب اُنہیں کا ہو۔ پرُوف کے پُلِندے کو اُٹھاکر ایک کونے میں رکھتے ہوۓ بولے، 'میری تو قِسمت میں اِس شاندار کمرے میں مِسیز ڈِسُوزا کا کِراۓ دار ہونا لِکھا تھا۔'
 
 
مِسیز ڈِسُوزا کو پچاس رُوپۓ دو، کمرا مِل جاۓ گا۔ پچّیس رُوپۓ اور دو تو صبح ناشتہ مِل جاۓ گا اور تیس رُوپۓ دو رات کا کھانا، جِسے مِسیز ڈِسُوزا اَنگریزی کھانا کہتی ہیں، مِل جاۓ گا۔ مِسیز ڈِسُوزا کے کمرے سے لگی تصویروں کو، جو بیشتر اُنکی جوانی کے دِنوں کی ہیں، کِراۓ دار ہٹا نہیں سکتا۔ کِسی تصویر میں وہ موم بتّی کے سامنے بیٹھی کِتاب پڑھ رہی ہیں، تو کِسی میں اَپنے بال گود میں رکھے خلا میں دیکھنے کی کوشش کر رہی ہیں۔ کُچھ لوگوں کا تعارف اَنگریز اَفسر کے رُوپ میں کرواتی ہیں، پر دیکھنے میں وہ سب ہِندُستانی لگتے ہیں۔ ایک تصویر مِسیز ڈِسُوزا کی لڑکی کی بھی ہے، جو ڈیوِڈ صاحب کی میز پر رکھا رہتا ہے۔ لڑکی اصل میں کنٹاپ ہے۔ چھِنال پنا اُسکے چیہرے سے ایسا ٹپکتا ہے کہ اَگر سامنے کوئی برتن رکھ دے تو دِن میں دسِیوں بار خالی کرنا پڑے۔کُچھ پڑوس والوں کا یہ بھی کہنا ہے کہ اِسی تصویر کو دیکھ دیکھ کر ڈیوِڈ صاحب نے شادی کرنے اور بچّا پیدا کرنے کی صلاحیت سے ہاتھ دھو لِۓ ہیں۔ مِسیز ڈِسُوزا دیسی عِیسائیّوں کی کئی لڑکِیاں اُنکے لِئے کھوج چُکی ہیں۔ مگر سب بیکار۔ وہ تو ڈھائی سو وولٹیج ہی کے کرنٹ سے جل بھُن کر راکھ ہو چُکے تھے اور ایک دِن تنگ آکر مِسیز ڈِسُوزا نے محلّے میں اُن کی نامردی کا اعلان کر دِیا اور اُنکے سامنے کپڑے بدلنے لگیں۔
 
صبح کا دُوسرا نام ہوتا ہے۔ جلدی جلدی بِنا دُودھ کی چاۓ کے کُچھ کپ۔ رات کے دھوۓ کپڑوں پر اُلٹا سیدھا پریس۔ جُوتے پر پالِش۔ اور دِن بھر پرُوف کریکٹ کرتے رہنے کے لِئے آنکھوں کی مساج۔ پرُوف کے پُلِندے۔ کریکٹ کِۓ ہوۓ اور پریس سے آۓ ہوۓ۔ پھِر کریکٹ کِۓ ہوۓ پھِر آۓ ہوۓ۔ دھم! سالا زور سے گالی دے مارتا ہے، 'دیکھ لو بابُو، جلدی دے دو۔ بڑا صاحب کالم دیکھنا مانگتا ہے۔' پُوری زِندگی گھٹِیا قِسم کے کاغذ پر چھپا پرُوف ہو گئی ہے، جِسے ہم لگاتار کریکٹ کر رہے ہیں۔
 
گھر سے باہر نِکل کر جلدی جلدی بس سٹاپ کی طرف دوڑنا، جیسے کِسی کو پکڑنا ہو، ہم دونوں ایک ہی نمبر کی بس پکڑتے ہیں۔ راستیں میں ڈیوِڈ صاحب مُجھ سے روز ایک سی باتیں کرتے ہیں، 'ہری سبزِیوں سے کیا فایدہ ہے، کِس سبزی میں کِتنا سٹارچ ہوتا ہے۔ اَنڈے اور مُرغے کھاتے رہو تو اَسّی سال کی عُمر میں بھی لڑکا پیدا کر سکتے ہو۔` بکری اور بھینس کے گوشت کا باریک امتیاز اُنہیں اَچّھی طرح معلُوم ہے۔ اَنگریزی کھانے کے بارے میں اُن کی جانکاری اَتھاہ ہے۔ کیک میں کِتنا میدا ہونا چاہِئے۔ کِتنے اَنڈے ڈالے جائیں۔ میوا اور جیلی کو کیسے مِلایا جاۓ۔ دُودھ کِتنا پھینٹا جاۓ۔ کیک کی سِکائی کے بارے میں اُن کے اَلگ ہی خیالات ہیں۔ کریم لگانے اور کیک کو سجانے کے اُنکے پاس سیکڑوں فارمُولے ہیں جِنہیں اَب ہِندُستان میں کوئی نہیں جانتا۔ کبھی کبھی کہتے، 'اے سالے دھوتی باندھنے والے، کھانا کھانا کیا جانیں! ڈھیر ساری سبزی لے لی، تیل میں ڈالی اور کھا گۓ بس، کھانا پکانا اور کھانا مُسلمان جانتے ہیں یا اَنگریج۔ اَنگریز تو چلے گۓ، سالے مُسلمانوں کے پاس اَب بھینسے کا گوشت کھا کھاکر عقل موٹی کرنے کے سِوا کوئی چارہ نہیں ہے۔ بھینسے کا گوشت کھاّو، بھینسے کی طرح عقل موٹی ہو جاۓ گی اور پھِر بھینسے کی طرح ہی کولہُو میں پِلے رہو۔ رات گھر آکر بیوی پر بھینسے کی طرح پِل پڑو۔`
 
آج پھِر گھُوم پھِر کر وہ اَپنے ٹاپک پر آ گۓ۔
'ناشتہ تو ہیوی ہونا ہی چاہِئے۔'
میں نے حامی بھری۔ اِس بات سے کوئی اُلُّو کا پٹّھا ہی اِنکار کر سکتا ہے۔ 
'ہیوی اور اینرجیٹِک؟' چلتے چلتے وہ اَچانک رُک گۓ۔ ایک نۓ بنتے ہوۓ مکان کو دیکھ کر بولے، 'کِسی بلیک مارکِٹِیر کا معلُوم ہوتا ہے۔ پھِر اُنہوں نے اَکڑکر جیب سے چشمہ نِکالا، آنکھوں پر فِٹ کرکے مکان کی اور دیکھا۔ فایر ہوا زوردار دھماکے کے ساتھ، اور سارا مکان اَڑ اَڑ دھڑام کرکے گِر گیا۔'
 
'بس، ایک گِلاس دُودھ، چار ٹوسٹ اور مکّھن، پورِج اور دو اَنڈے۔' اُنہوں نے ایک لمبی سانس کھینچی، جیسے غبّارے میں سے ہوا نِکل گیی ہو۔
'نہیں، میں آپسے ایگری نہیں کرتا، فرُوٹ جُوس بہُت ضرُوری ہے۔ بِنا۔ ۔ ۔۔'
'فرُوٹ جُوس؟' وہ بولے؟ 'نہیں اَگر دُودھ ہو تو اُسکی ضرُورت نہیں ہے۔'
'پراٹھے اور اَنڈے کا ناشتا کیسا رہۓ گا؟'
'ویری گُڈ، لیکِن پرانٹھے ہلکے اور نرم ہوں۔'
'اور اَگر ناشتے میں کیک ہو؟' وہ سپاٹ اور پھیکی ہنسی ہنسے۔
 
کئی سال ہوۓ۔ میرے دِلّی آنے کے آس پاس۔ ڈیوِڈ صاحب نے اَپنی برتھ ڈے پر کیک بنوایا تھا۔ پہلے پُورا بجٹ تیّار کر لِیا گیا تھا۔ سب خرچ جوڑکر کُل ستّر رُوپۓ ہوتے تھے۔ پہلی تاریخ کو ڈیوِڈ صاحب میدا، شکّر اور میوا لینے کھاری باولی گۓ تھے۔ سارا سامان گھر میں پھِر سے تولا گیا تھا۔ پھِر اَچّھے بیکر کا پتا لگایا گیا تھا۔ ڈیوِڈ صاحب کے کئی دوستوں نے درِیاگنج کے ایک بیکر کی تعریف کی تو وہ اُس سے ایک دِن بات کرنے گۓ بِالکُل اُسی طرح جیسے دو دیشوں کے پردھان منتری گمبھیر سمسیاّوں پر بات چیت کرتے ہیں۔ ڈیوِڈ صاحب نے اُسکے سامنے ایک ایسا سوال رکھ دِیا کِیا وہ لاجواب ہو گیا، 'اَگر تُم نے سارا سامان کیک میں نہ ڈالا اور کُچھ بچا لِیا تو مُجھے کیسے پتا چلے گا؟` اِس مسئلے کا حل بھی اُنہوں نے خود کھوج لِیا۔ کوئی ایسا آدمی مِلے جو بیکر کے پاس اُس وقت تک بیٹھا رہے، جب تک کہ کیک بن کر تیّار نہ ہو جاۓ۔ ڈیوِڈ صاحب کو مِسیز ڈِسُوزا نے اِس کام کے لِئے اَپنے آپ کو کئی بار 'آفر` کِیا۔ مگر اصل میں ڈیوِڈ صاحب کو مِسیز ڈِسُوزا پر بھی اعتبار نہیں تھا۔ ہو سکتا ہے بیکر اور مِسیز ڈِسُوزا مِلکر ڈیوِڈ صاحب کو چوٹ دے دیں۔ جب پُوری دِلّی میں 'معتبر` آدمی نہیں مِلا تو ڈیوِڈ صاحب نے ایک دِن کی چھُٹّی لی۔ میں نے اِس کام میں کوئی دلچسپی نہیں دِکھائ تھی، اِسلِئے اُن دِنوں مُجھ سے ناراض تھے اور پیٹھ پیچھے اُنہوں نے مِسیز ڈِسُوزا سے کئی بار کہا کہ جانتا ہی نہیں 'کیک` کیا ہوتا ہے۔ میں جانتا تھا کہ 'کیک` بن جانے کے بعد کِسی بھی رات کو کھانے کے بعد مُرغی  خانہ کھولنے والی بات کرکے ڈیوِڈ صاحب کو خوش کِیا جا سکتا ہے یا اُنکے دوست کے بارے میں بات کرکے اُنہیں جوش میں لایا جا سکتا ہے، جِسکا مِرزاپوُر کے پاس بڑا فارم ہے اور وہ وہاں کیسے رہتا ہے۔
 
کیک برتھ ڈے سے ایک دِن پہلے آ گیا تھا۔ اَب اُسے رکھنے کا سوال تھا۔ مِسیز ڈِسُوزا کے گھر میں چُوہے ضرُورت سے زیادہ ہیں۔ اِس آڑے وقت میں میں نے اُنکی مدد کی۔ اَپنے ٹین کے بکس میں سے کپڑے نِکال کر تولِۓ میں لپیٹ کر میز پر رکھ دِۓ اور بکس میں کیک رکھ دِیا گیا۔ میرا بکس پُورے ایک مہینے گھِرا رہا۔
 
ہم سب کو اُس کیک کے بارے میں بات چیت کر لینا بہُت اَچّھا لگتا ہے۔ ڈیوِڈ صاحب تو اُسے اَپنا سب سے بڑا 'ایچیومینٹ` مانتے ہیں۔ اور میں اَپنے بکس کو خالی کر دینا کوئی چھوٹا سا کارنامہ نہیں سمجھتا۔ اُسکے بعد سے لے کر اَب تک کیک بنوانے کے کئی پروگرام بن چُکے ہیں۔ اَب ڈیوِڈ صاحب کی شرط یہ ہوتی ہے کہ سب 'شیّر` کریں۔ زیادہ مُوڈ میں آتے ہیں تو آدھا خرچ اُٹھانے پر تیّار ہو جاتے ہیں۔
 
اُنہیں کے مطابق، بچپن سے اُنہیں دو چیزیں پسند رہی ہیں جولی اور کیک۔ جولی کی شادی کِسی کیپٹن سے ہو گی،  تو وہ دھیرے دھیرے اُسے بھُولتے گۓ۔ پر کیک اَب بھی پسند ہے۔ کیک کے ساتھ کون شادی کر سکتا ہے؟ لیکِن کھاری باولی کے کئی چکّر لگانے پر اُنہوں نے محسُوس کِیا کہ کیک کی بھی شادی ہو سکتی ہے۔ پھِر بھی پسند کرنا بند نہ کر سکے۔
 
دفتر سے لوٹ کر آیا تو سارا بدن اِس طرح درد کر رہا تھا، جیسے بُری طرح سے مارا گیا ہو۔ باہری دروازہ کھولنے کے لئے مِسیز ڈِسُوزا آئیں۔ وہ شاید کِچن میں اَپنے کھٹولے پر سو رہی تھیں۔ اَندر آنگن میں اُنکے پوشیدہ لباس سُوکھ رہے تھے۔ ' پوشیدہ لباس ` لفظ سوچ کر ہنسی آئی۔ کوئی حصۂ جسم پوشیدہ ہی کہاں رہ گیا ہے! ڈی۔ٹی۔سی۔ کی بسوں میں چڑھتے اُترتے پوشیدہ اعضاء کے جغرافئے کا اچّھاخاصا علم  ہو گیا ہے۔ اُنکی گرماہٹ، چِکنائی، کھُدرے پن، گندے پن اور لُبھاونے پن کے بارے میں اَچّھی معلومات ہے۔ 'آج جلدی چلے آۓ۔` مِسیز ڈِسُوزا ' پوشیدہ لباس ` اُتارنے لگیں، 'چاۓ پیوگے؟` میں نے اَبھی تک نہیں پی ہے۔`
'ہاں، ضرور۔' سوچا اَگر سالی نے پی لی ہوتی تو کبھی نہ پُوچھتی۔
کمرے کے اَندر چلا آیا۔ پتّھر کی چھت کے نیچے کھانے کی میز ہے۔ جِسکے ایک پاۓ کی جگہ اِینٹیں لگی ہیں۔ دُوسرے پایوں کو ٹین کی پٹِّیوں سے جکڑ کر کیلیں ٹھونک دی گیی ہیں۔ رسّی، ٹین، لوہا، تار اور اِینٹوں کے سہارے کھڑی میز پہلی نظر میں زمانۂ قدیم کی مشین سی لگتی ہے۔ میز کے اوپر مِسیز ڈِسُوزا کی سِلائی مشین رکھی ہے۔ کھانا کھاتے سمے مشین کو اُٹھاکر میز کے نیچے رکھ دِیا جاتا ہے۔ کھانے کے بعد مشین پھِر میز پر آ جاتی ہے۔ رات میں ڈیوِڈ صاحب اِسی میز پر بیٹھکر پرُوف دیکھتے ہیں۔ کئی گِلاس پانی پیتے ہیں اور ایک بجتے بجتے اُٹھتے ہیں تو کمرا اَکیلا ہو جاتا ہے۔ میں کمرے میں رکھی سِلائی مشین یا میز کی طرح کمرے کا ایک حِصّہ بن جاتا ہُوں۔
 
'اے لو ! ٹی، گرین لیبُل ہے!' مِسیز ڈِسُوزا نے چاۓ کی پیالی تھما دی۔ وہ کھانوں کے نام اَنگریزی میں لیتی ہے۔ روٹی کو بریڈ کہتی ہے، دال کو پتا نہیں کیوں اُنہوں نے سُوپ کہنا شُرُوع کر دِیا ہے۔ ترکاری کو 'بایلڈ ویجِٹیبُلس` کہتی ہیں۔ کریلوں کو 'ہاٹڈِش` کہتی ہیں۔ مِسیز ڈِسُوزا تھوڑی بہُت گوراشاہی اَنگریزی بھی بول لیتی ہیں، جِس سے محلّے کے لوگ کافی متاثّر ہوتے ہیں۔ میں نے ٹی تاج محل لے لی۔ مِسیز ڈِسُوزا آج کے زمانے کا مقابلہ پہلے زمانے سے کرنے لگیں۔ اُنہیں چالیس سال تک پُرانے دام یاد ہیں۔ اِسکے بعد اَپنے مکان کی چرچا اُنکا پسندیدہ موضوع ہے، جِس کا سیدھا مطلب ہم لوگوں پر رعب ڈالنا ہوتا ہے۔ ویسے رعب ڈالتے وقت یہ بھُول جایا کرتی ہیں کہ دونوں کمرے کِراۓ پر اُٹھا دینے کے بعد وہ خود کِچن میں سوتی ہیں۔ میں اُنکی بکواس سے تنگ آکر باتھ رُوم میں چلا گیا۔ اَگر ڈیوِڈ صاحب ہوتے تو مزا آتا۔ مِسیز ڈِسُوزا مُنہ کھولکر اور آنکھیں پھاڑکر مُرغی پالن کی باریکِیوں کو سمجھنے کی کوشش کرتیں۔ ' یاد نہیں، صِرف دو ہزار رُوپۓ سے کام شُرُوع کرے کوئی۔ چار سو مُرغیوں سے شاندار کام چالُو ہو سکتا ہے۔ چار سو اَنڈے روز کا مطلب ہے کم سے کم سو رُوپۓ روز۔ ایک مہینے میں تین ہزار رُوپۓ اور ایک سال میں چھتّیس ہزار رُوپۓ۔ میں تو آنٹی، لائیف میں کبھی نہ کبھی ضرُور کرُوں گا کاروبار۔ فایدہ۔ ۔ ۔؟ میں کہتا ہُوں چار سال میں لکھپتی۔ پھِر اَنڈے، مُرغی خانے کا آرام اَلگ۔ روز ایک مُرغی  کاٹِیے سالے کو۔ بیس اَنڈوں کی پُڈِنگ بنائیئے۔ تب یہ مکان آپ چھوڑ دیجِۓگا، آنٹی۔ یہ بھی کوئی آدمِیوں کے رہنے لایق مکان ہے۔ پھِر تو مہارانی باغ یا بسنت وِہار میں کوٹھی بنوائیے گا۔ ایک گاڑی لے لیجۓگا۔`
 
تب تھوڑی دیر کے لِئے وہ دونوں 'بسنت وِہار` پہُنچ جایا کرتے۔ بڑی سی کوٹھی کے پھاٹک کی داہِنی طرف پیتل کی چمچماتی ہوئی پلیٹ پر ایرِک ڈیوِڈ اور مِسیز جے۔ ڈِسُوزا کے حروف اِس طرح چمکتے جیسے چھوٹا موٹا سُورج۔
 
میں لوٹ کر آیا تو ڈیوِڈ صاحب آ چُکے تھے۔ کپڑے بدل کر آنگن میں بیٹھے وہ باسُ کو تھوک میں گالِیاں دے رہے تھے، 'یہ سالا باسُ اِس لایق ہے کہ اِس کا 'پبلِک ٹرایل` کِیا جاۓ۔' اُن کی آنکھوں میں نفرت اور اُکتاہٹ تھی۔ چشمہ تھوڑا نیچے کھسک گیا تھا۔ اُنہوں نے اَپنی گردن اَکڑاکر چشمہ چیہرے پر فِٹ کِیا۔ میں نے تِلک برِج کے سامنے ایک پیڑ کی بڑی سی ڈال پر رسّے کے سہارے باسُ کی لاش کو جھُولتے ہوۓ دیخا۔ لہریں مارتی بھیڑ-اَتھاہ بھیڑ۔ اور کُچھ ہی کشن بعد ڈیوِڈ صاحب کو ایک ننہیں سے مُرغی خانے میں بند پایا۔ چاروں اور جالِیاں لگی ہوئی ہیں۔ اور اُسکے اَندر دو سو مُرغی وں کے ساتھ ڈیوِڈ صاحب دانا چُگ رہے ہیں۔ گردن ڈالکر پانی پی رہے ہیں اور اَنڈے دے رہے ہیں۔ اَنڈوں کے ایک ڈھیر پر بیٹھے ہیں۔ مُرغی خانے کی جالِیوں سے باہر 'بسنت وِہار` صاف دِکھائی پڑ رہا ہے۔
 
میں نے کہا، 'آپ کیوں پریشان ہیں ڈیوِڈ صاحب؟ چھوڑِئے سالی نوکری کو۔ ایک مُرغی خانہ کھول لیجِئے۔ پھِر بسنت وِہار میں مکان۔'
 
'نہیں-نہیں، میں بسنت وِہار میں مکان نہیں بنوا سکتا۔ وہاں تو باسُ کا مکان بن رہا ہے۔ بھائی صاحب، یہ تو دعویٰ ہے کہ اِس دیش میں بغیر چار سو بیسی کِۓ کوئی آدمی کی طرح نہیں رہ سکتا۔ آدمِیوں کی طرح رہنے کے لِئے آپکو بلیک مارکیٹِنگ کرنی پڑے گی لوگوں کو ایکسپلایٹ کرنا پڑۓ گا۔ ۔ ۔اَب آپ سوچِئے، میں کِسی سالے سے کم کام کرتا ہُوں۔ روز آٹھ گھنٹے ڈیُوٹی اور دو گھنٹے بس کے اِنتظار میں۔ ۔ ۔۔'
 
'تُم بہُت گالی بکتے ہو،' مِسیز ڈِسُوزا بولیں۔
'پھِر کیا کرُوں آنٹی؟ گالی نہ بکُوں تو کیا اِیشُو سے پرارتھنا کرُوں، جِسنے کم سے کم میرے ساتھ بڑا 'جوک` کِیا ہے؟'
 
'چھوڑِئے یار ڈیوِڈ صاحب۔ کُچھ اور بات کیجِئے۔ کہیں پرُوف کا کام زیادہ تو نہیں مِلا۔'
 
'ٹھیک ہے، چھوڑِئے۔ دِلّی میں اَبھی تین سال ہوۓ ہیں نا! کُچھ جوانی بھی ہے۔ اَبھی شاید آپنے دِلّی کی چمک دمک بھی نہیں دیکھی؟ کیا ہمارا کُچھ بھی حصّہ نہیں ہے اُسمیں؟ کناٹ پلیس میں بہتے ہوۓ پیسے کو دیکھا ہے کبھی؟' وہ ہاتھ چلا چلاکر پیسے کے بہاؤ کے بارے میں بتانے لگے، 'لاکھوں کروڑوں رُوپۓ لوگ اُڑا رہے ہیں۔ عورتوں کے جِسموں پر سے بہتا پیسہ۔ کاروں کی شکل میں تیرتا ہوا۔' وہ جوش میں آ گۓ، اور اُنہوں نے جیب سے چشمہ نِکالا، گردن اَکڑائ اور چشمہ آنکھوں پر فِٹ کر لِیا۔
 
مُجھے اُکتاہٹ ہونے لگی۔ طبیعت گھبرانے لگی، جیسے اومس ایک دم بیٹھ گیی ہو۔ سانس لینے میں تکلیف ہونے لگی۔ لوہے کا سلاخوں دار کمرا مُرغی خانہ لگنے لگا جِسمیں سخت بدبُو بھر گئی ہو۔ مِسیز ڈِسُوزا کئی بار پیشگوئی کر چُکی ہیں کہ ڈیوِڈ صاحب ایک دِن ہم لوگوں کو اریسٹ کروائیں گے اور ڈیوِڈ صاحب کہتے ہیں کہ میں اُس دِن کا 'ویلکم` کرُوں گا۔
 
غصّے میں لگاتار ہونٹ دباۓ رہنے کے سب اُن کا نِچلا ہونٹ کافی موٹا ہو گیا ہے۔ چہرے پر تین لکیریں پڑ جاتی ہیں۔ بچپن میں سُنا کرتے تھے کہ ماتھے پر تین لکیریں پڑنے والا راجا ہوتا ہے۔
 
کُچھ ہی دیر میں وہ کافی شانت ہو چُکے تھے۔ کھانے کی میز پر اُنہوں نے 'باسُ کی جے` نعرہ لگایا اور دو گِلاس پانی پی گۓ۔ مِسیز ڈِسُوزا کی 'ہاٹڈِش`، 'سُوپ` اور 'بریڈ` تیّار تھی۔
 
'کریلے کی سبزی پکانا بھی آرٹ ہے، صاب!' ڈیوِڈ صاحب نے زور زور سے مُونہہ چلایا۔
 
'تین ڈِش کے برابر ایک ڈِش ہے۔' مِسیز ڈِسُوزا نے احسان لادا۔
 
ڈیوِڈ اُنکی بات اَن سُنی کرتے ہوۓ بولے، 'کریلے کھانے کا مزا تو سیتاپوُر میں آتا تھا آنٹی۔ کوٹھی کے پیچھے کِچن گارڈن میں ڈیڈی طرح طرح کی سبزی بواتے تھے۔ ڈھیر ساری پیاز کے ساتھ اِن کریلوں میں اَگر قیمہ بھرکر پکایا جاۓ تو کیا کہنا!'
 
ہم لوگ سمجھ گۓ کہ اَب ڈیوِڈ صاحب بچپن کے قِصّے سُنائیں گے۔ اِن قصّوں کے بیچ نصیبن گورنیس کا ذِکر بھی آۓ گا جو صرف ایک روُپیہ مہینہ تنخواہ پاکر بھی کِتنی خوش رہا کرتی تھی۔ اور جِسکا خاص کام ڈیوِڈ بابا کی دیکھ بھال تھا۔ وہ ان  کو دیپک بابا ہی کہتی رہی۔ اِسی سِلسِلے میں اُس پِکنِک پارٹی کا ذِکر آۓ گا جِس میں ڈیوِڈ بابا نے جمُنا کے سلوپ پر گاڑی چڑھا دی تھی۔ تجُربے کار ڈرائیور اِسمٰعیل خاں کو پسینا چھُوٹ آیا تھا۔ خاں کو ڈانٹ کر گاڑی سے اُتار دِیا تھا۔ سب لڑکے اور لڑکِیاں اُتر گۓ۔ اَنگریز لڑکے کی ہِمّت چھُوٹ گیی تھی۔ مگر جالی نے اُترنے سے اِنکار کر دِیا تھا۔ ڈیوِڈ بابا نے گاڑی سٹارٹ کی۔ دو مِنٹ سوچا۔ گِیر بدل کر ایکسیلیٹر پر دباؤ ڈالا اور گاڑی ایک فرّاٹے کے ساتھ اوپر چڑھ گی۔ اِسمٰعیل خاں نے اوپر آکر ڈیوِڈ بابا کے ہاتھ چُوم لِۓ تھے۔ وہ بڑےبڑے اَنگریز اَفسروں کو گاڑی چلاتے دیکھ چُکا تھا مگر ڈیوِڈ بابا نے کمال ہی کر دِیا تھا۔ جالی نے ڈیوِڈ بابا کو اُسی دِن 'کِس` دینے کا پرامِس کِیا تھا۔
 
اِن باتوں کو سُناتے وقت ڈیوِڈ صاحب کی بِٹرنیس غائب ہو جاتی ہے۔ وہ ڈیوِڈ صاحب نہیں، دیپک بابا لگتے ہیں۔ ہلکی-سی دھُول اُڑتی ہے اور سیتاپور کی سِوِل لائینس پر بنی بڑی سی کوٹھی کے پھاٹک میں 1930 کی فورڈ مُڑ جاتی ہے۔ پھاٹک کے ایک کھمبے پر صاف حروف میں لِکھا ہوا ہے پیٹر جے۔ ڈیوِڈ، ڈِپٹی کلیکٹر۔ کوٹھی کی چھت کھپریلوں کی بنی ہوئی ہے۔ کوٹھی کے چاروں اور کئی بیگھے کا کمپاؤنڈ۔ پیچھے آم اور سنترے کا باغ۔ داہِنی طرف ٹینِس کورٹ کی بائیں طرف بڑا-سا کِچن گارڈن، کوٹھی کے اُونچے برامدے میں باوردی چپراسی اُونگھتا ہوا دِکھائی پڑے گا۔ اَندر ہال میں وِکٹورِین فرنیچر اور چھت پر لٹکتا ہوا فانوس۔ مِسٹر پیٹر جے۔ڈیوِڈ ڈِپٹی کلیکٹر اَپنے وِلایتی جُوتوں کی ٹھوکروں سے اُسکے کالے بدن پر نیلے رنگ کے پھل اُگا دیتے ہیں۔ بابا لوگ ٹائی باندھ کر کھانے کی میز پر بیٹھ کر چِکن سُوپ پیتے ہیں۔ کھانا کھانے کے بعد آئیس کریم کھاتے ہیں اور ممّی ڈیڈی کو گُڈنائیٹ کہہ کر اَپنے کمرے میں چلے جاتے ہیں۔ ساڑھے نو بجے کے آس-پاس 1930 کی فورڈ گاڑی پھِر سٹارٹ ہوتی ہے۔ اَب وہ یا تو کلب چلی جاتی ہے یا کِسی دیشی رئیس کی کوٹھی کے اَندر گھُس کر آدھی رات کو ڈگمگاتی ہوئی لوٹتی ہے۔
 
مِسیز ڈِسُوزا کے مکان کی چھت کے اوپر سے دِلّی کی روشنِیاں دِکھائی پڑتی ہیں۔ سیکڑوں جنگلی جانوروں کی آنکھیں رات میں چمک اُٹھتی ہے۔ پانی پینے کے لِئے نیچے آتا ہُوں تو ڈیوِڈ صاحب پرُوف پڑھ رہے ہیں۔ مُجھے دیکھکر مُسکراتے ہیں، قلم بند کر دیتے ہیں اور بیٹھنے کے لِئے کہتے ہیں۔ آنکھوں میں نیند بھری ہوئی ہے۔ وہ مُجھے دھیرے-دھیرے سمجھاتے ہیں۔ اُنکے اِس سمجھانے سے میں تنگ آ گیا ہُوں۔ شُرُوع شُرُوع میں تو میں اُنکو اُلُّو کا پٹّھا سمجھتا تھا، مگر بعد میں پتہ نہیں کیوں اُن کی باتیں میرے اوپر اَثر کرنے لگیں۔ 'بھاگ جاؤ اِس شہر سے۔ جِتنی جلدی ہو سکے، بھاگ جاؤ۔ میں بھی تُمہاری طرح کالج سے نِکل کر سیدھے اِس شہر میں آ گیا تھا راجدھانی جیتنے۔ لیکِن دیکھ رہے ہو، کُچھ نہیں ہے اِس شہر میں، کُچھ نہیں۔ میری بات چھوڑ دو۔ میں کہاں چلا جاؤں! یہ شہر میرے اَندر گھُس چُکا ہے۔'
 
 
'لیکِن کب تک کُچھ نہیں ہوگا، ڈیوِڈ صاحب؟'
'اُس وقت تک، جب تک تُمہارے پاس دینے کے لِئے کُچھ نہیں ہے۔ اور میں جانتا ہُوں، تُمہارے پاس وہ سب کُچھ نہیں ہے جو لوگوں کو دِیا جا سکتا ہے۔'
 
میں لوٹ کر اوپر آ جاتا ہُوں۔ میرے پاس کیا ہے دینے کے لِئے؟ اُونچی کُرسِیاں، کاک ٹیل پارٹِیاں، لمبے-چوڑے لان، اَنگریزی میں سلام، سُوٹ اور ٹائیاں، لڑکِیاں، موٹریں، شاپِنگ! تب یہ لوگ، جو تنگ گلِیاروں میں مُجھ سے وعدے کرتے ہیں، مُسکُراتے ہیں، کون ہیں؟ اِسکے بارے میں پھِر سوچنا پڑے گا۔ اور کافی دیر تک پھِر میں سوچنے کی ہمّت جُٹاتا ہُوں۔ مگر وہ پیچھے ہٹتا جاتا ہے۔ میں اُسکی باہیں پکڑکر آگے گھسیٹتا ہُوں۔ ایک بِگڑے ہوۓ خچّر کی طرح وہ اَپنی رسّی تُڑاکر بھاگ نِکلتا ہے۔
 
میں پھِر پانی کے لِئے نیچے اُترتا ہُوں۔ اَپنی میز پر سر رکھے وہ سو رہے ہیں۔ پرُوف کا پُلِندا سامنے پڑا ہے۔ میں اُس کا کندھا پکڑکر لگا دیتا ہُوں۔ 'اَب سو جائیے۔ کل آپکو سائیٹ دیکھنے جانا ہے۔` اُنکے چیہرے پر مُسکراہٹ آتی ہے۔ کل وہ مُرغی خانہ کھولنے کی سائیٹ دیکھنے جا رہے ہیں۔ اِسّے پہلے بھی ہم لوگ کئی سائیٹ دیکھ چُکے ہیں۔ ڈیوِڈ صاحب اُٹھکر پانی پیتے ہیں۔ پھِر اَپنے پلنگ پر اِس طرح گِر پڑتے ہیں جیسے راجدھانی کے پیروں پر پڑ گۓ ہوں۔ میں پھِر اوپر آکر لیٹ جاتا ہُوں۔ 'میں نے کالج میں اِتنا پڑھا ہی کیوں؟ اِتنا اور اُتنا کی بات نہیں ہے، مُجھے کالیج میں پڑھنا ہی نہیں چاہِئے تھا اور اَب دو سال تک ڈھائی سو رُوپۓ کی نوکری کرتے ہوۓ کیا کِیا جا سکتا ہے؟ کیوں مُسکرایا اور کیوں شانت رہا؟ دو سال سے دوپہر کا کھانا گول کرتے رہنے کے پیچھے کیا تھا؟` نیچے سے بھینس کے گوبر کرنے کی آواز آتی ہے۔ ایک مانوس بوپھیل جاتی ہے۔ اُس نیم مانوس قصبے کی بو، جِسے میں اَپنا گھر سمجھتا ہُوں، جہاں مُجھے بہُت ہی کم لوگ جانتے ہیں۔ اُس چھوٹے سے سٹیشن پر اگرِ میں اُترُوں تو گاڑی چلی جانے کے بعد کئی لوگ مُجھے گھُور کر دیکھیں گے۔ اور اِکّا دُکّا اِکّے والے بھی مُجھ سے بات کرتے ڈریں گے۔ اُنکا ڈر دُور کرنے کے لِئے مُجھے اَپنا تعارف دینا پڑۓ گا۔ یعنی اَپنے باپ کا تعارف کرانا پڑۓ گا۔ تب اُنکے چہرے پر مُسکراہٹ آیۓ گی اور وہ مُجھے اِکّے پر بیٹھنے کے لِئے کہیں گے۔ دس مِنٹ اِکّا چلتا رہے گا تو ساری بستی ختم ہو جایۓ گی۔ اُس پار کھیت ہیں جِنکا سیدھا مطلب ہے اُس پر غریبی ہے۔ وہ غریبی کے عادی ہیں۔ پُولِس اُن کے لِئے سب سے بڑی قوّت ہے اور اَپنی ہر ہوشِیاری میں وہ کافی مُورکھ ہیں۔ ۔ ۔اوپر آسمان میں پالم کی اور جانے والے ہوائی جہاز کی مسلسل آواز سُنائی پڑتی ہے۔ نیچے سڑک پار بالُو والے ٹرک گُزر رہے ہیں۔ لدی ہوئی بالُو کے اوپر مزدُور سو رہے ہیں، جو کبھی کبھی کِسان بن جانے کا سپنا دیکھ لیتے ہیں، اَپنے گاؤں کی بات کرتے ہیں، اَپنے کھیتوں کی بات کرتے ہیں، جو کبھی اُن کے تھے۔ ٹرک تیزی سے چلتا ہوا اوکھلا موڑ سے متھُرا روڈ پر مُڑ جاۓ گا۔ فرینڈس کالونی اور آشرم ہوتا ہوا 'راج دُوت` ہوٹل کے سامنے سے گُزرے گا جہاں رات بھر کیبرے اور ریستراں کے اشتہارات نِیون لائٹ میں جلتے بُجھتے رہتے ہیں۔ اُسی کے سامنے فٹ پاتھ پر بہُت سے دُبلے-پتلے، کالے اور سُوکھے آدمی سوتے ہوۓ مِلیں گے، جِن کی نیند ٹرک کی کرخت آواز سے بھی نہیں کھُلتی۔ اوپر تیز بلب کی روشنی میں اُن کے عضو عضو بِکھرے دِکھائی پڑتے ہیں۔ میں اَکثر حیران رہتا ہُوں کہ وہ اِس چوڑے فٹ پاتھ پر چھت کیوں نہیں ڈال لیتے۔ اُسکے چاروں اور، کچّی ہی سہی، دیوار تو اُٹھائی جا سکتی ہے۔ اِن سب باتوں پر سرسری نِگاہ ڈالی جاۓ، جیسی کہ ہماری عادت ہے، تو اِن کی کوئی اہمیت نہیں ہے۔ بیوقُوفی اور جذباتیت سے بھری باتیں۔ مگر یدِ کوئی اوپر سے کیڑے کی طرح فٹ پاتھ پر ٹپک پڑے تو اُس کی سمجھ میں سب کُچھ آ جاۓ گا۔
 
دِن اِس طرح گُزرتے ہیں جیسے کوئی لنگڑا آدمی چلتا ہے۔ اَب اِس مہانگری میں اَپنے بہُت عام اور لاچار ہونے کا احساس وہ سب کُچھ کروا لیتا ہے۔ اور ہتک، جو اِس مہانگر میں لوگ تفریحاً کر دیتے ہیں، اَب اُتنے بُرے نہیں لگتے، جِتنے پہلے لگتے تھے۔ آفس میں افسر کی میز پر تِواری کا سُوَر کی طرح گندا مُونہہ، جو ایک ہی وقت میں پکّا سوشلسٹ بھی ہے اور پرو اَمریکن بھی۔ اُسکی تنگ بُشرٹ میں سے جھانکتا ہوا حرام کی کمائی کا پلا تندُرُست جِسم اور اُس کا سوشلسٹ قلم جو ہر دُوسری سطر محض اِس لِئے کاٹ دیتا ہے کہ وہ دُوسرے کی لِکھی ہوئی ہے۔ اُسکا رعب داب، گمبھیر ہنسی، سازش بھری مُسکراہٹ اور اُس کی میز کے سامنے اُس کی  سلطنت میں بیٹھے ہوۓ چار جاندار، جو قلم گھِسنے کے عَلاوہ اور کُچھ نہیں جانتے۔ اُن لوگوں کے چیہرے کے ٹائپ رائیٹروں کی کھڑکھڑاہٹ۔ اِن سب چیزوں کو مُٹّھی میں دباکر 'کرش` کر دینے کو جی چاہتا ہے۔ بھُوک بھی کمبخت لگتی ہے تو اِس جیسے پورے شہر کا کھانا کھاکر ہی ختم ہوگی۔ شُروع میں پیٹ گڑگڑاتا ہے۔ یدِ ڈیوِڈ صاحب ہوتے تو بات یہیں پہ جھٹک لیتے، 'جی، نہیں، بھُوک جب زور سے لگتی ہے تو ایسا لگتا ہے جیسے بِلِّیاں لڑ رہی ہوں۔ پھِر پیٹ میں ہلکا-سا درد شُروع ہوتا ہے جو شُروع میں میٹھا لگتا ہے۔ پھِر درد تیز ہو جاتا ہے۔ اُس سمے یدِ آپ تین چار گِلاس پانی پی لیں تو پیٹ کُچھ دیر کے لِئے شانت ہو جاۓ گا اور آپ دو-ایک گھنٹا کوئی بھی کام کر سکتے ہیں۔ اِتنا سب کُچھ کہنے کے بعد وہ یقیناً صلاح دیں گے کہ اِس مہانگری میں بھُوکوں مرنے سے اَچّھا ہے کہ میں لوٹ جاؤں۔ لیکِن یہاں سے نِکل کر وہاں جانے کا مطلب ہے ایک غریبی اور بھُک مری سے نِکل کر دُوسری بھُک مری میں پھنس جانا۔ اِسی طرح کی بہُت ساری باتیں ایک ساتھ دِماغ میں کبڈّی کھیلتی رہتی ہیں۔ تنگ آکر ایسے موقعے پر ڈیوِڈ صاحب سے پُوچھتا ہُوں، 'گریٹر کیلاش کی مارکیٹ چل رہے ہیں؟' وہ مُسکراتے ہیں اور کہتے ہیں، 'اَچّھا، تیّار ہو جاؤں۔' میں جانتا ہُوں اُن کے تیّار ہونے میں کافی وقت لگۓ گا۔ اِس لِئے میں بڑے پیار سے جُوتے پالِش کرتا ہُوں۔ ایک میلا کپڑا لیکر جُوتے کی گھِسائی کرتا ہُوں۔ جُوتے میں اَپنی شکل دیکھ سکتا ہُوں۔ ٹِپ ٹاپ ہوکر ڈیوِڈ صاحب سے پُوچھتا ہُوں، 'تیّار ہیں؟'
 
بس سٹاپ کی طرف جاتے ہوۓ ایک دُوسرے کے جُوتے دیکھ کر ہم دونوں کی ہمّت بڑھتی ہے۔ ایک عجیب طرح کا حوصلہ آ جاتا ہے۔
 
گریٹر کیلاش کی مارکِٹ کی ہر دُوکان کا نام ہمیں زبانی یاد ہے۔ بس سے اُترکر ہم پیشاب خانے میں جاکر اَپنے بال ٹھیک کرتے ہیں۔ وہ میری اور دیکھتے ہیں۔ میں فرنیچر کی اور دیکھتا ہُوں۔ دو جوڑا چمچماتے جُوتے برامدے میں گھُومتے ہیں۔ میں فرنیچر کی دُوکان کے سامنے رُک جاتا ہُوں۔ تھوڑی دیر تک دیکھتا رہتا ہُوں۔ ڈیوِڈ صاحب اَندر چلنے کے لِئے کہتے ہیں اور میں سارا حوصلہ بٹور کر اَندر گھُس جاتا ہُوں۔ یہاں کے لوگ بڑے مہذّب ہیں۔ ایک جملے میں دو بار 'سر` بولتے ہیں۔ چمکدار جُوتے دُوکان کے اَندر ٹہلتے ہیں۔ ڈیوِڈ صاحب یہاں کمال کی اَنگریزی بولتے ہیں کندھے اُچکاکر اور آنکھیں نِکال کر۔ چیزوں کو اِس طرح دیکھتے ہیں جیسے وہ کافی گھٹِیا ہوں۔ میں ایسے موقعوں پر اُن سے متاثّر ہوکر اُنہیں کی طرح بِہیو کرنے کی کوشِش کرتا ہُوں۔
 
کنفیکشنری کی دُوکان کے سامنے وہ بہُت دیر تک رُکتے ہیں۔ شووِنڈو میں سب کُچھ سجا ہوا ہے۔ پہلی بار میں بھرم ہو سکتا ہے کہ سارا سامان دِکھاوٹی ہے، مِٹّی کا، مگر حقیقت میں ایسا نہیں ہے۔
 
'جلدی چلِئے۔ سالا دیکھکر مُسکرا رہا ہے۔'
'کون؟' ڈیوِڈ صاحب پُوچھتے ہیں، میں آنکھ سے دُوکان کے اَندر اِشارہ کرتا ہُوں اور وہ اَچانک دُوکان کے اَندر گھُس جاتے ہیں۔ میں ہِچکِچاہٹ سےبرامدے میں آگے بڑھ جاتا ہُوں۔ 'پکڑے گۓ بیٹا! بڑے لاٹ صاحب کی اولاد بنے پھِرتے ہیں۔ اُنکی جیب میں دس پیسے کا بس کا ٹِکٹ اور کُل ساٹھ پیسے نِکلتے ہیں۔‘ سارے لوگ ہنس رہے ہیں۔ ڈیوِڈ صاحب نے چمچماتا جُوتا اُتارکر ہاتھ میں پکڑا اور دُوکان میں بھاگے۔` میں ہمّت کرکے دُوکان کے اَندر جاتا ہُوں۔ ڈیوِڈ صاحب دُوکاندار سے بہُت فرّاٹے دار اَنگریزی بول رہے ہیں اور وہ بیچارا گھبرا رہا ہے۔ میں خوش ہوتا ہُوں۔ 'لے سالے، کر دِیا نہ ڈیوِڈ صاحب نے ڈنڈا! بڑا مُسکرا رہے تھے۔` ڈیوِڈ صاحب اَنگریزی میں اُسّے ایسا کیک مانگ رہے ہیں جِسکا نام اُسکے باپ، دادا، پردادا نے بھی کبھی نہ سُنا ہوگا۔
 
باہر نِکل کر ڈیوِڈ صاحب نے میرے کندھے پر ہاتھ رکھ دِیا۔
 
روز کی طرح کھانے کی میز پر یہاں سے وہاں تک وِلایتی کھانے سجے ہوۓ ہیں۔ مِسیز ڈِسُوزا کا مُوڑ کُچھ آف ہے۔ سب صرف اِتنا ہے کہ میں اِس مہینے کی پہلی تاریخ کو پیسہ نہیں دے پایا ہُوں۔ ایک آدھ دِن مونہہ پھولا رہے گا۔ پھِر وہ مہنگائی کے قصّے سُنانے لگیں گی۔ چیزوں کی بڑھتی قیمتیں سُنتے ہم لوگ تنگ ہو جائیں گے۔
 
بات کرنے کے لِئے کُچھ ضروری تھا اور چُپ ٹُوٹتی نہیں لگ رہی تھی، تو مِسیز ڈِسُوزا نے پُوچھا، 'آج تُم ڈِفینس کالونی جانے والے تھے؟'
 
'نہیں جا سکتا،' ڈیوِڈ صاحب نے مُونہہ اُٹھاکر کہا۔
 
'اَب تُمہارا سامان کیسے آۓ گا؟' مِسیز ڈِسُوزا بڑبڑائیں، 'بیچاری کیتھی نے کِتنی مُحبّت سے بھیجا ہے۔'
'محبّت سے بھِجوایا ہے آنٹی؟' ڈیوِڈ صاحب چونکے، 'آنٹی، اُسکا ہسبینڈ دو ہزار رُوپۓ کماتا ہے۔ کیتھی ایک دِن بازار گئ ہوگی۔ سوا سو رُوپۓ کی ایک گھڑی اور دو قمیضیں خرید لی ہوں گی۔ اور ڈینُو کے ہاتھ دِلّی بھِجوا دیں۔ اِسمیں مُحبّت کہاں سے آ گیّ؟'
'مگر تُم اُنہیں جاکر لے تو جاؤ۔'
'ڈینُو اُس سامان کو یہاں لا سکتا ہے۔'
 
ڈینُو کا ڈِفینس کالونی میں اَپنا مکان ہے۔ کار ہے۔ ڈیوِڈ صاحب کا بچپن کا دوست ہے۔ وہ اُس شِکار پارٹی میں بھی تھا، جِسمیں ہاتھی پر بیٹھکر ڈیوِڈ صاحب نے پلائینگ شاٹ میں چار ہتھنیاں گِرا دی تھیں۔
'ڈِفینس کالونی سے یہاں آنا دُور پڑۓ گا۔ اور وہ بِزی آدمی ہے۔'
'میں بِزی پرُوف ریڈر نہیں ہُوں؟' وہ ہنسے، 'اور وہ تو اَپنے کام سے آ سکتا ہے، جبکہ مُجھے دو بسیں بدلنی پڑیں گی۔' وہ دال چاول اِس طرح کھا رہے تھے، جیسے 'کیک` کی یاد میں اسے کیک سمجھ رہے ہوں۔
'جیسی تُمہاری مرضی۔'
 
کھانا ختم ہونے پر کُچھ دیر کے لِئے محفل جم گئ۔ مِسیز ڈِسُوزا پتہ نہیں کہاں سے اُس بڑے زمین دار کا ذِکر لے بیٹھیں جو جوانی کے دِنوں میں اُن پر دِل و جان سےعاشِق تھا، اور اُن کے ریٹائرہونے کے بعد بھی ایک دِن پتہ لگاتا ہوا دِلّی کے اُن کے گھر آیا تھا۔ وہ پہلا دِن تھا جب اِس مکان کے سامنے سیکینڈ-ہینڈ ایمبیسڈر کھڑی ہوئی تھی اور ڈیوِڈ صاحب کو کِچن میں سونا پڑا تھا۔ اُس زمین دار کا ذِکر ڈیوِڈ صاحب کو بڑا بھاتا ہے۔ میں تو فوراً اُس زمیندار کی جگہ اَپنے آپ کو 'فِٹ` کرکے صورتِ حال کا پُورا مزا اُٹھانے لگتا ہُوں۔
 
کُچھ دیر بعد اِدھر اُدھر گھُوم گھام کر بات پھِر کھانوں پر آ گیّ۔ ڈیوِڈ صاحب سینوئیاں پکانے کی ترکیب بتانے لگے۔ پھِر سب نے اَپنےاَپنے پسندیدہ کھانوں کے بارے میں بات کی۔ سب سے زیادہ ڈیوِڈ صاحب بولے۔
کھانے کی بات ختم ہوئی تو میں نے دھیرے سے کہا، 'یار ڈیوِڈ صاحب، اِس گاؤں میں کوئی لڑکی ایسی نظر پڑ جاتی ہے کہ پاؤں کانپنے لگتے ہیں۔'
'کیسی تھی، مُجھے بتاؤ؟ چھِدُّو کی بہُو ہوگی یا۔ ۔ ۔۔'
'بس ڈیوِڈ، تُم لڑکِیوں کی بات نہ کِیا کرو۔ میں نے کِتنی خوبصُورت لڑکی سے تُمہارا 'اِنگیجمینٹ` طے کِیا تھا۔'
'کیا خوب صورتی کی بات کرتی ہیں آنٹی! اَگر جالی کو آپ نے دیکھا ہوتا۔ ۔ ۔۔'
'جالی؟ خیر، اُسکو تو میں نے نہیں دیکھا۔ تُم نے اَگر میری لڑکی کو دیکھا ہوتا۔' اُنکی آنکھیں ڈبڈبا آئیں، 'مگر وہ ہج۔ ۔ ۔' کُچھ دیر بعد بولیں، 'اَگر اَب وہ ہوتی تو یہ دِن نہ دیکھنا پڑتا۔ میں اُسکی شادی کِسی مِلِٹری اَفسر سے کر دیتی۔ اُس سے تو کوئی بھی شادی کر سکتا تھا۔'
کُچھ ٹھہر کر ڈیوِڈ صاحب سے بولی، 'تُم شادی کیوں نہیں کر لیتے ڈیوِڈ؟'
'میں شادی کیسے کر لُوں آنٹی؟ دو سو پچہتّر رُوپۓ اِکّیس پیسے سے ایک پیٹ نہیں بھرتا۔ ایک اور لڑکی کی جان لینے سے کیا فائدہ۔ میری زندگی تو گُزر ہی جایۓ گی۔ مگر میں یہ نہیں چاہتا کہ اَپنے پیچھے ایک غریب عورت اور دو تین پرُوف ریڈر چھوڑکر مر جاؤں جو دِن رات مشینوں کی کان پھاڑ دینے والی آوازمیں بیٹھ کر آنکھیں پھوڑا کریں۔' وہ کُچھ رُکے، 'یہی بات میں اِن سے کہتا ہُوں۔' اُنہوں نے میری طرف اشارہ کِیا، 'اِس آدمی کے پاس گاؤں میں تھوڑی-سی زمین ہے جہاں گیہُوں اور دھان کی فصل ہوتی ہے۔ اِسکو چاہِئے کہ اَپنے کھیت کے پاس ایک کچّا گھر بنا لے۔ اُسکے سامنے ایک چھپّر ڈال لے، بس، اُس پر لوکی کی بیل چڑھانی پڑے گی۔ دیہات میں آرام سے ایک بھینس پالی جا سکتی ہے۔ کُچھ دِنوں بعد مُرغی  خانہ کھول سکتے ہیں۔ کھانے اور رہنے کی فکر نہیں رہ جایۓ گی۔ ٹھاٹھ سے کام کرے اور کھائیں۔'
'اُسکے بعد آپ وہاں آئیے گا تو 'کیک` بنایا جاۓ گا۔ بہُت سے اَنڈے مِلاکر'
میں نے مذاق کِیا۔
دیپک بابا ہنسنے لگے۔ بِالکُل بچّوں کی-سی معصُوم ہنسی۔
دعاء
یٰسین احمد

آج کی شب اجتماعی دعاء کا اہتمام کیا گیا تھا
جیسے ہی شام کا ملگجی دھندلکا رات کے اندھیرے میں مدغم ہوا، مختلف عورتیں ایک کے بعد ایک اس ہال میں جمع ہونے لگفی تھیں کو اطراف و اکناف کے گھروں میں رہتی تھیں۔ نہایت ہی خاموشی سےاپنے اپنے گھروں سے نکل کر چھپتی چھپاتی وہاں پہنچ رہی تھیں۔ انتہائ سیمی سہمی سی کسی بے روح جسم کی طرغ، حالاں کہ وہ سب زندہ تھیں۔ لیکن حیات کی تازگی اور توانائ سے محروم ہو چکی تھیں۔ اپنی سسکتی روحون پر غموں کا انبار لۓ بھیگی بھیگی پلکوں اور تھکے تھکے قدموں سے اس عمارت کے ایک چھوٹے سے ہال میں داخل ہو رہی تھیں جو شاید بم باری کی وجہ سے تباہ و تاراج ہو چکی تھی۔ لیکن ھال کا دم خم ابھی مکمل طور پر ٹوٹا نہیں تھا۔ البتّہ دارود اور دھوئیں کی بو کسی خبیث روح کی طرح چاروں طرف منڈلا رہی تھی۔ 
کبھی وہ عمارت کسی ذی حیثیت آدمی کی ملکیت تھی۔لیکن وہ اب اس دنیا میں نہیں رہا تھا۔ کچھ ہفتوں پہلے اچھا خاڈا گھر سے نکلا تھا لیکن اسٹریچر پر رکھ کر کچھ آدمی اسے گھر لاۓ تو اس کی شناخت مشکل ہو گئ تھی۔اس کی بیوی زندہ در گور ہو گئ تھی۔ اس نے مشکل سے زندگی کی پچّیس چھبّیس منزلیں طے کی تھیں لیکن اس دلدوز حادثے نے اس پر قبل از وقت بڑھاپا طاری کر دیا تھا اور وہ اپنی حقیقی عمر سے پنرہ بیس سال بڑی معلوم ہونے لگی تھی۔ لیکن پہاڑ جیسا دل لائ تھی اس لۓ اپنے سینے پر صبر کی سِل رکھ کر دوسروں کے غموں میں شریک ہوتی پھر رہی تھی۔ شاید اس طرح بھی زخم مندمل کۓ جاتے ہیں۔
اسی بیوہ نے اجتماعی دعاء کا اہتمام کیا تھا، وہ خود سب سے پہلے ہال میں داخل ہوئ تھی۔ اس کا قد دراز تھا اور جسم بھرا بھرا، چہرہ کتابی اور بال سیاہ گھنے۔ لیکن اس وقت اتنے خوبصورت بال الجھے الجھے  اور بے ترتیب تھے۔ وہ جوان زلفوں کی چھاؤں میں دفینے ڈھونڈا کرتا تھا، ان زندہ نہیں رہا تو کس کے لۓ بناؤ سنگھار کرتی!!
در اصل قیامت صرف اس پر نہیں ٹوٹی تھی۔ سارا شہر جل رہا تھا۔ بستیاں جل رہی تھیں۔ہر دن عورتیں بیوہ ہو رہی تھیں۔ ماؤں کی گود اجڑ رہی تھی۔، ضعیف باپ اور جوان بہنیں بے یار و مددگار ہو رہی تھیں۔ یوں بھی وہ شہر بڑا بدنصیب تھا کہ روزِ اوّل ہی سے یہاں کی زمین خون میں نہاتی رہی تھی۔  اور آج بھی وہی ہو رہا تھا۔ انسانی لہو پانی کی طرح بہہ رہا تھا ھالاں کہ یہاں کی زمین سیّال سونا اگلتی تھی۔  اور کسی گھر میں بھی دولت کی کمی نہیں تھی۔ لیکن بد نصیبی ان کا پیچھا نہیں چھوڑتی تھی۔ ہر چہرہ پ[ریشان اور ہر گھر میں آنسوؤں کی برکھا جاری تھی۔
یہ سب کچھ اس ابلیس کی وجہ سے ہو رہا تھا جو بدی کا محور تھا۔ جو زبردستی ان کے گھروں میں گھس آیا تھا۔ دہشت گردی کے نام پر ہر روز معصوم انسان کٹ رہے تھے۔ ظلم و زیادتی کا یہ سلسلہ میہنوں سے جاری تھا اور اس کے ختم ہونے کے کوئ آچار نظر نہیں آ رہے تھے۔
لیکن آج ایک ہلکی سی امّید کی کرن ابھر آئ تھی۔  کیوں کہ ان لوگوں نے سنا تھا کہ وہ اپنی زندگی کی آخری سانسیں لے رہا ہے۔ وہ چاہتے تھے کہ ظلم و ستم کا یہ باب ہمیشہ کے لۓ ختم ہو جاۓ اور اس کا دوبارہ جنم نہ ہو۔
اس اجتماعی دعاء کا مقصد یہی تھا کہ سب مل کر رب العزّت کی بارگاہ میں گڑگڑائیں اور اس کے خاتمے کے لۓ دعائیں کریں ۔ اب ان کے لۓ دعاء ہی سب سے بڑا ہتھیار تھا۔'ہر ایک خاتون ساۓ کی طرح چل کر ہال میں داخل ہو رہی تھی۔ رات کی ابتدائ ساعتیں تھیں۔ باہر گہری تاریکی چاروں طرف چھانے لگی تھی۔ اور اندر ہال میں روشنی تھی۔ لیکن کم کم، اتنی کہ ایک دوسرے کے چہرے کو پہچان سکیں۔
اس بیوہ کے بعد جو دوسری خاتون ہال میں داخل ہوئ وہ بہت کم عمر تھی۔ اس کے مرجھاۓ ہوۓ چہرے سے شادابی غائب ہو چکی تھی۔ بڑی بڑی سیاہ آنکھوں میں یاسیت نے مستقل ڈیرا جما لیا تھا۔  اس نے اپنے شوہر ہی نہیں سات آٹھ سال کے شیر خوار بچّے کو بھی ہمیشہ کے لۓ کھو دیا تھا۔ حالاں کہ اس شیر خوار کو نذرِ کاک کۓ تین ہفتے ہو چکے تھے لیکن اس کے وجود سے ممتا کی علامتیں جدا ہونے نہ پائیں تھیں۔ اب بھی ایک چادر میں اس چھپے ہوۓ اس کے جسم کا اوپری حصّہ گیلا ہو رہا تھا۔
ہال  میں داخل ہوتے ہی عمارت کی مالکن کو دیکھ کر وہ بے ساختہ سسک پڑی۔ عمارت کی مالکن نے اس کے شفقت سے اس کے کاندھے پر ہاتھ رکھا۔’میں تمھارا غم سمجھتی ہوں۔ خدا تمھیں صبرِ جمیل عطا کرے‘۔
’میرا بچّہ تو دودھ پیتا تھا‘۔ وہ سسکیوں کے درمیان بولی۔ ’اس کی قسمت کا دودھ۔۔۔‘ وہ کاموش ہو گئ اور اس نے اپنے جسم سے چادر ہٹا دی۔ جو منظر عمارت کی مالکن نے دیکھا وہ نا قابلِ بیان تھا۔ اس کے سارے جسم میں جھرجھری سی دوڑ گئ۔ اس نے فوراً جوان بیوہ کی چادر برابر کر دی۔
ہال میں داخل ہونے والی تیسری خاتون انتہائ ضعیف تھی۔ وہ بہت مشکل سے وہاں تک چلتی ہوئ آئ تھی کہ اس اجتماعی دعاء میں شریک ہو سکے۔ اس کے لۓ زندگی اب ایک بوجھ کے سوا کچھ نہ تھی۔ کیونکہ اس کا واحد سہارا چھینا جا چکا تھا۔ اور اب باقی زندگی کا ایک ایک پل گزارنا مشکل تھا۔  جتنی عورتیں وہاں آ رہی تھیں، وہ سب کی سب حالات کا شکار تھگیں۔ ان کی المناک داستانیں کلیجہ چیر کر رکھ دیتی تھیں۔
آدھے گھنٹے کے اندر عمارت کا چھوٹا سا ہال کھچا کھچ بھر گیا۔ سب خاموش تھیں، غم زدہ تھیں اور خوف زدہ بھی کہ معلوم نہیں کب کس لمحے میں کوئ قیامت ان پر ٹوٹ پڑے۔ 
ایک عورت منے کہا۔ ’رات گہری ہونے سے پہلے ہمیں اپنی دعاء مکمل کر لینی چاہۓ تاکہ جلد سےجلد اپنے گھروں کو لوٹ جائیں‘۔ 
عمارت کی مالکن اٹھ کھڑی ہوئ۔ 
’ہاں میں بھی یہی چاہتی ہوں۔ اب کسی اور کا انتظار نہیں کرنا چاہۓ‘
اور پھر ایک لمحے کو وہ رکی اور بولی۔ ’یہ ہماری بد نصیبی ہے کہ وہ ابلیس ہمارے ملک میں، ہمارے شہر میں اور ہمارے گھروں میں داخل ہو کر ہم پر ستم ڈھا رہا ہے۔ ہر دن ہمارا سہاگ اور ہماری اولاد موت کے گھاٹ اتر رہی ہے۔ ہمارے گھر جل رہے ہیں، آئیے ہم سب مل کر دعاء کریں کہ اس کا دوسرا جنم نہ ہو اور وہ ہمہشہ کے لۓ نِٹ جاۓ۔ دعاؤں میں بڑی تاثیر ہوتی ہے۔ دعاؤں سے تقدیریں بدل جاتی ہیں۔ ممکن ہے کہ ہماری بھی تقدیر بدل جاۓ۔‘
’بے شک بے شک۔۔۔۔‘ سب عورتوں نے دھیمی آواز میں ایک زبان ہو کر کہا اور اپنی اپنی جگہ سے اٹھنے لگیں۔ انھوں نے اپنے سروں پر چادروں کو پھیلایا اور دعا کے لۓ اپنے ہاتھ بلند کۓ۔
’اے معبود۔۔۔۔!ً‘
اچانک ان کی آواز حلق میں پھنس گئ۔ آگے وہ کچھ نہ کہ سکیں کیوں کہ عین اسی لمحے ایک زوردار آواز کے ساتھ ہال کا دروازہ کھلا تھا اور ایک نوجوان عورت بدحواسی کے عالم میں اندر داخل ہوئ۔ اس کی سانس پھول رہی تھی ل؛گتا تھا کہ وہ بہت دور سے دوڑتی ہوئ آئ ہے۔ ہال میں کھڑی عورتوں کی اس کی طرف گھوم گئیں۔ اس عورت نے وہیں کھڑے کھڑے ہانپتی ہوئ آواز میں کہا۔ ’غضب ہو گیا۔۔۔۔ ابھی ابھی میں نے ٹی وی پر دیکھا ہے کہ وہ ابلیس ایک اور جنم لینے میں کامیاب ہو گیا ہے۔۔۔۔‘
اس ہانپتی ہوئ عورت کی آواز ان سب پر بموں کی طرح پھٹی اور دعا کے لۓ اٹھے ہوۓ ہاتھ اچانک یوں گر گۓ جیسے مفلوج ہو گۓ ہوں۔۔۔

پرواز
تفسیر احمد
ماں ، پرندے کیوں اُڑتے ہیں؟" چھ سالہ ساجدہ نے ماں سے سوال کیا۔ 
 
ساجدہ کی ماں نے صحن میں جھاڑو دیتے ہو ے جواب دیا"۔ بیٹی مجھ بے پڑھی لکھی کو کیا پتہ ہے ان باتوں کا۔ جب اسکول جاؤ تو استانی جی سے پوچھنا۔" 
 
" اچھا ماں ، میں باہر کھیلوں گی۔" ساجدہ اپنی جھونپڑی کا دروازہ کھول کر گلی میں آگی۔ 
 
گلی میں بچے کھیل رہے تھے۔ ہر طرف غلاظت کے ڈھیر تھے۔ گلی کے درمیان ایک گندے پانی کو نالا بہہ رہا تھا۔دو دروازے دور اسکی دوست نجمہ اپنی جھونپڑی کے سامنے زمین پر آلتی پالتی مار کر بیٹھی تھی۔ساجدہ بھی نجمہ کے برابر بیٹھ گی۔ 
 
" تم نے اپنی ماں سے پوچھا؟"۔ نجمہ نے بڑے اشتیاق سے پوچھا۔ 
 
" ہاں" ۔ساجدہ نے بے دلی سے کہا۔ 
 
" تو" ۔ نجمہ نے زور سے پوچھا۔ 
 
"ماں کو بھی نہیں پتہ وہ کہتی ہے استانی جی سے پوچھو"۔ ساجدہ بولی۔ 
 
" نا ، بابا میں تو کبھی نہ پوچھوں" ۔نجمہ نے کہا۔" تم پوچھنا " 
 
" اچھا "۔ ساجدہ نے کچھ سوچتے ہوے کہا۔"چلو کھیلیں" 
 
٭ 
سخت گرمی تھی ۔ تمام بچے برگد کے درخت کی نیچے آلتی پالتی مار کر بیٹھ گے۔استانی نے پہلی کی کتاب کھولی اور کہا۔" آج ہم اپنے ملک کے بارے میں پڑھیں گے۔ صفحہ دس پر کتاب کھولو" 
 
" ہمارے ملک کے دو حصہ ہیں۔ایک حصہ مغرب میں ہے اور دوسرا مشرق میں ۔ ہم مشرقی حصہ میں رہتے ہیں۔ ہم سب مسلمان ہیں۔ مسلمان سب ایک دوسرے کے بھائی اور بہن ہوتے ہیں۔وہ ایک دوسرے کی دیکھ بھال کرتے ہیں "۔ 
 
" میرا تو کوئی بھائی نہیں۔ کیا بھائی بہنوں سے پیار کرتے ہیں؟۔ کیا اگر میرا کوئی بھائی ہوتا تو وہ مجھے نئے کپڑے لاکر دیتا؟ میںنے کبھی برفی نہیں کھائی کیا وہ مجھے مٹھائی لا کر دیتا "۔نجمہ نے اداس ہو کر استانی سے پوچھا۔ 
 
سبق کے بعد ساجدہ اُستانی جی کے پاس گی۔ اُستانی جی، ساجدہ نے آدب سے کہا۔ 
 
" کیا بات ہے ساجدہ ؟ " 
 
" کیا میں ایک سوال پوچھ لوں؟ " ساجدہ نے ڈرتے ڈرتے پوچھا۔ 
 
" پوچھو "۔ 
 
" استانی جی، پرندے کیوں اُڑتے ہیں؟ " 
 
" یہ تو بہت اچھا سوال ہے ۔ میں تم سب کو کل ایک ساتھ کلاس میں بتاؤں گی"۔ استانی نے جواب دیا۔ 
 
" چلو جاؤ ۔ اندھیرا ہو رہا ہے۔ تمہاری ماں پریشان ہو رہی ہوگی"۔ 
 
٭ 
" ساجدہ ، تم آج سے باہر مت کھیلنا۔ لڑائی ہو رہی ہے اور یہاں مغربی فوجیں آئی ہیں اور ہمارے سپاہی ان سے لڑرہے ہیں۔" ماں نے ساجدہ کے بالوں میں مانگ ڈالتے ہوئے کہا۔ 
 
" ماں وہ تو ہمارے بھائی ہیں نا۔ ہم ان سے کیوں لڑتے ہیں۔استانی جی کہتی ہیں وہ ہمارے بھائی ہیں۔ میں سپاہیوں سے کہوں گی کہ ان سے نہ لڑیں "۔ 
 
٭ 
زبردست بارش ہوری تھی۔ جھونپڑی میں کوئی جگہ خشک نہ تھی۔پانی ٹخنوں تک آچکا تھا۔ بجلی بار بار چمک رہی تھی۔ساجدہ خوف سے ماں سے لپٹی ہوئی تھی۔ باہر سے شور وغل کی آوازیں آرہی تھیں۔ جھونپڑی کا دروازہ کھلا اور بجلی کی چمک میں ساجدہ نے چار سائے دیکھے۔ وہ ایک ایسی زبان بول رہے تھے جسے ساجدہ نے کبھی نہیں سنا تھا۔ یہ میرے بھائی ہیں۔ ساجدہ کا دل چاہا کہ وہ دوڑ کر اپنے بھائیوں سے لپٹ جائے۔ آخر وہ اس کو ملنے آئے ہیں ۔ ماں نے ساجدہ پر اپنی گرفت مضبوط کردی۔ ان میں سے ایک نے زبردستی ساجدہ کو ماں سے جدا کیا ۔ ساجدہ نے ماں کی چیخیں سنی۔ کسی نے اسے زمین پر گرا کر اسکی شلوار کھنچ لی۔ ساجدہ نے ا پنی ٹانگوں کے درمیان ایک زبردست درد محسوس کیا جیسے کیسی نے چھری سے اسکو کاٹا ہو۔ یہ درد پھر سارے بدن میں پھیل گیا۔اسکے بعد اسکی آنکھوں میں اندھیرا چھا گیا۔ 
 
٭ 
 
کچھ دنوں بعد جب ساجدہ کی آنکھ کھولی تو اسکا سارا بدن آگ کی طرح جل رہاتھا۔ 
 
" ماں، ساجدہ چلائی"۔ نرس نے جھک کر ساجدہ کو گلے سے لگا لیا۔ 
 
" میری ماں کہاں ہے؟۔" نرس کی آنکھوں سے آنسو گرنے لگے۔ 
 
٭ 
" دائی ماں آپ ساجدہ کو بھی اپنے پاس رکھ لیں"۔ 
 
" یہ گیارویں بچی ہے میں ان سب کی کیسے دیکھ بھال کرو ں گی۔" محلے کی دائی نے کہا۔ 
 
" ہم آپ کی پیسوں سے مدد کریں گے۔ مگر ہسپتال میں زخمیوں کے لئے جگہ کی ضرورت ہے۔" 
 
" بیٹی تم مجھ کو اپنی ماں سمجھو" ۔دائی ماں نے ساجدہ کا ہاتھ پیار سے پکڑا اور کھلی جگہ میں لائی۔ 
 
" اب یہ سب لڑکیاں تمہاری دوست اور بہن ہیں یہ تمہارے سونے کی جگہ ہے " ۔دائی ماں نے ایک چادر کیطرف اشارہ کیا۔ 
٭ 
ہر لڑکی کی کچھ نہ کچھ ذمّہ داری تھی۔ ساجدہ کے ذمّہ کنویں سے پانی لانا تھا۔ وہ صبح جاتی اور کنویں سے پانی لاتی۔ کنواں بہت دور تھا اورہر وقت لائن لگی ہوتی تھی اور اسکی وجہ سے پانی لانے میں کافی وقت لگتا تھا۔ جیسے جیسے وقت گزرا بچیوں کے پیٹ بڑھنے لگے۔دائی ماں کو بچیوں کو بتا ناپڑھا کہ ان کے جسم میں یہ تبدیلیاں کیوں آرہی ہیں۔ 
 
٭ 
ساجدہ کوخاموشی لگ گئ اُس نےسب سے بات کرناچھوڑ دیا۔ہر وقت اپنے پیٹ کو نوچتی رہتی یہاں تک کہ اس سےخون رسنے لگتا اور دائی اماں اس کے ہاتھ باندھ دیتی۔ساجدہ ۔۔۔۔ جو کچھ بھی اسکے پیٹ میں تھا اس کونکال کر پھنک دینا چاہتی تھی۔ 
 
٭ 
 
نوماہ گزر گے۔ دائی ماں کا گھربچوں سے بھر گیا۔ بہت بچے ماں پر نہیں گئے۔ ان سانولی ماؤ ں کے بچوں کے رنگ سانولے نہ تھے۔ رنگ کے علاوہ ساجدہ کا بچہ اندھا پیدا ہوا۔ ساجدہ کو اس بچے سے ایسی نفرت تھی کہ اس نےاس سے بالکل تعلق قطع کرلیا۔ دوسری لڑکیاں اس بچہ کی دیکھ بھال کرتیں۔ ساجدہ اپنے حصہ کا کام روز کرتی اور ہر شام پہاڑی پر بیٹھ کر نیچے بہتے دریا کو دیکھتی۔ اسی طر ح کی ایک شام وہ پہاڑی پر بیٹھی تھی کہ ایک چیل اس سے کچھ دور آکر بیٹھی۔ساجدہ نے چیل سے پو چھا تم کیوں اُڑتی ہو؟ چیل نے اپنے پرپھیلائے۔ ساجدہ نے کھڑے ہو کر چیل کی نقل کی۔چیل نے پہاڑی کے کنارے کی طرف چلنا شروع کیا ساجدہ نے بھی۔ چیل نے اپنے پر ہلائے اور وہ اڑنے لگی۔ ساجدہ کنارے تک پہونچ چکی تھی۔اس نے بھی ایک قدم بڑھایا۔۔۔۔۔۔۔۔۔۔ اور وہ بھی بہ پروازتھی۔ اس نے ہوا کو اس طرح محسوس کیا جیسے ہوا اس کے جسم سے اس کے بھائیوں کی دی ہوئی غلاظت کو صاف کر رہی ہو ۔ پہلی بار اس نے اپنے آپ کو ہلکا محسوس کیا ۔آخری بار ساجدہ نے سوچا پرندے کیوں اُڑتے ہیں؟۔ وقت رک گیا۔ اور ساجدہ کا ذہین خاموش ہو گیا۔
مسدود راستہ 
منیرالدین احمد
میں ناشتہ کرنے کے لئے ہوٹل کے ڈائننگ ہال میں پہنچا ، تواوتا کے ساتھ ہماری دونوں شریک میز جرمن خواتین میشل اور کونسٹانزے اپنی اپنی سیٹوں پربراجمان ہو چکی تھیں۔ اوتا نے استفہامی نظرسے میری طرف دیکھا ، جیسے پوچھ رہی ہو:"کیا کوئی خاص بات تھی؟" 
 
"  سات عادی قسم کے فون تھے " ۔میں نے کہا:" البتہ آٹھواں فون عائشہ کا تھا۔ تم جانتی ہو کہ وہ سامنے ہو تو بات دوسری ہے اور میں اٹکل سے کام چلا لیتا ہوں۔ مگرفون پراس کی کاوڈر ویلش کومیں بالکل نہیں سمجھتا۔اتنے برسوں تک جرمنی میں رہنے کے باوجود جرمن اب تک اس کی زبان پر نہیں چڑھتی اور اس کی افریقن انگریزی اور سوڈانی عربی میرے پلے نہیں پڑتیں۔ جہاں تک میں سمجھ پایا ہوں وہ کسی ایمرجنسی کی بات کر رہی تھی، جس کا اسے سامنا تھا۔ اسے شایدہماری مدد کی ضرورت تھی۔ میں نے فوراًاس کے گھر پر فون کیا، مگرٹیلی فون ایکسچینج کی طرف سے ریکارڈ شدہ جواب ملا: "اس نمبر کے تحت کوئی کنکشن نہیں ہے" ۔ہمارے سفر پر جانے والے روز تک تو وہی نمبر تھا ۔ تم نے چلنے سے پہلے خود عائشہ سے بات کی تھی اور اسے بتایا تھا کہ ہم چار ہفتوں کے لئے ملک سے باہر جا رہے ہیں ۔ ہو سکتا کہ اس نے اس دوران میں رہائش گاہ بدل لی ہو۔عائشہ سے ہربات کی توقع رکھی جا سکتی ہے " ۔ 
 
" تم کو عائشہ سے خدا واسطے کی چڑ ہے" ۔اوتا نے جھنجھلا کرکہا:" کبھی اسکی زبان پر اعتراض کرتے ہو ، کبھی اس کے کپڑوں پر ۔ اسکا موٹاپا تم کو ایک آنکھ نہیں بھاتا۔پتہ نہیں اس بچاری سے کیا قصور سرزدہو گیا ہے ، جو تم یوںہاتھ دھو کر اس کے پیچھے پڑے رہتے ہو۔ وہ کرموں کی ماری بہت دکھی عورت ہے۔ خدا جانے اب اسے کس مشکل کا سامنا کرنا پڑ رہا ہے" ۔ 
 
یہ ہمارے آرمینیا کے سفر کے دنوں کی بات ہے ۔ ہم ہفتے میں ایک دو بار جرمنی میں اپنے گھر پر فون کر کے ریکارڈ شدہ پیغامات سن لیتے تھے۔ ایمرجنسی کی صورت میں کسی ہمسائے کو فون کر کے ضروری ایکشن لیا جا سکتا تھا ۔ مگرعائشہ کے سلسلے میں مجھے کچھ نہیں سوجھ رہا تھا کہ کیا کیا جائے ۔ ہمارے واقف کاروں میں سے کوئی اسے نہیں جانتا تھا، اس لئے کسی کو اس سے رابطہ کرنے کے لئے نہیں کہا جا سکتا تھا ۔ 
 
میشل اور کونسٹانزے کی سوالیہ نگاہوں سے اوتا جان چکی تھی کہ اسے عائشہ کا تعارف کرانا پڑے گا ۔ تہذیب کے مارے جرمن ایسے معاملات کے بارے میں براہ راست کچھ نہیں پوچھتے ، مگر جو کوئی ان کی نظروں کو پڑھ سکتا ہے، اسے پتہ ہے کہ مزید جاننے کے شوق میں ان کے منہ سے رال ٹپکنے کوہے۔ 
 
عائشہ سوڈان کی رہنے والی ہے ۔جرمنی میں اس نے اسایلم کی درخواست دے رکھی ہے ۔ اسکا تعلق ایک ماڈرن اسلامی فرقہ سے ہے ، جسکو اس ملک کی حکومت نے اسلام سے خارج قرار دے کر اسکے پیروکاروں کے سیاسی و تمدنی حقوق محدود کر دیئے ہیں۔ اس وجہ سے اس جماعت کے ارکان کیلئے دو ہی راستے کھلے ہیں : مذہب بدلنا یا ملک کو چھوڑجانا۔بہتوں نے مجبوری کے تحت اپنا مذہب تبدیل کرلیا تھا۔ مگر عائشہ نے ہجرت کرنے کو ترجیح دی تھی ۔ 
 
"  عائشہ ہماری نوکرانی ہے ۔" اوتا ہماری ہم میز عورتوں کو بتا رہی تھی،" جو خود اپنا راستہ روکے کھڑی ہے ۔ اسے قدم قدم پر مشکلات کاسامنا کرنا پڑتا ہے ، مگر اس کا مذہبی جنون کم ہونے کی بجائے بڑھتا جا رہا ہے " ۔ 
 
ایک عرصہ سے جرمنی میں گھر بار کیلئے ملازم ملنا بہت دشوار ہو گیا ہے۔ایک زمانے میں جرمن عورتیں دو چار گھنٹوں کیلئے پرائیویٹ گھروں کی صفائی ستھرائی کاکام کرنے کیلئے تیار ہو جاتی تھیں اور اکثر ایسی ملازمت کو دوسرے کاموں پر ترجیح دیتی تھیں ، کیونکہ لکھت پڑھت نہ ہونے کے سبب انکم ٹیکس نہیں دینا پڑتا تھا اور انکی ذاتی آزادی بھی برقرار رہتی تھی ۔ پھر پرائیویٹ ملازمت کو کسی وقت بھی چھوڑا جا سکتا تھا ۔ کسی ادارے یا دوکان کی باضابطہ نوکری کرنے میں بہت سی مشکلات تھیں۔ اہم ترین بات یہ تھی کہ سرکاری قوانین کی پابندی کرنی پڑتی تھی اورانکم ٹیکس اور ہیلتھ انشورنس کی کٹوتی کے سبب نقد تنخواہ گھٹ کر جیب خرچ کے برابر رہ جاتی تھی۔ مگرجب سے ملازمت کے قوانین میں یہ تبدیلی لائی گئی تھی کہ ایک مقرر ہ رقم تک ملنے والی تنخواہ پر کوئی کٹوتی نہیں کی جائیگی، اس وقت سے پرائیویٹ گھروں کیلئے جرمن ملازمہ حاصل کرنا مشکل ہو گیا ہے ۔ اب گھریلو کاموں کیلئے صرف غیر ملکی عورتیں ملتی ہیں، جنہوں نے اسایلم کی درخواست دے رکھی ہوتی ہے یا جو غیر قانونی طور پر جرمنی میں مقیم ہوتی ہیں اور جنکو سرکاری طور پر ملازمت کرنیکی اجازت نہیں ہوتی۔ 
 
اخبار میں ہمارااشتہارچھپنے پر تین عورتوں کے فون آئے ۔ پہلی پولینڈ کی رہنے والی تھی اور تین ماہ کے ویزے پر آئی تھی ، جس کی معیاد ختم ہو چکی تھی ۔ وہ اپنے کسی یار کے ہاں پولیس سے چھپ چھپا کررہ رہی تھی ۔ اوتا نے یہ بات سنتے ہی اسے لینے سے انکار کر دیا ۔ کیونکہ وہ قانون شکنی میں مدد دینے کے لئے تیار نہ تھی۔ 
 
دوسری عور ت رومانیہ سے تھی ،کسی کارخانے میں ملازمت کر رہی تھی اور صرف ویک اینڈ پر کام کرنے میں دلچسپی رکھتی تھی ۔ اس کی باتوں سے اندازہ ہوتا تھا کہ وہ خاصی تیز طرار عورت تھی۔ اوتا کو خطرہ تھا کہ اس کے تعلقات اپنے ہموطن جپسیوں کے ساتھ ہو سکتے ہیں ، جو عام طور سے گھروں میں چوریوں میں ملوث پائے جاتے ہیں ۔ بہت سی ایسی وارداتیں ہو چکی ہیں ، جن میں گھروں میں ملازمت کرنے والی ہموطن عورتوں کے ذریعہ ان کو خبریں ملتی تھیں کہ کن دنوں میں مالکان مکان سفر پر جا رہے ہیں اوران کے گھروں میں کون کون سی 
میں ناشتہ کرنے کے لئے ہوٹل کے ڈائننگ ہال میں پہنچا ، تواوتا کے ساتھ ہماری دونوں شریک میز جرمن خواتین میشل اور کونسٹانزے اپنی اپنی سیٹوں پربراجمان ہو چکی تھیں۔ اوتا نے استفہامی نظرسے میری طرف دیکھا ، جیسے پوچھ رہی ہو:"کیا کوئی خاص بات تھی؟" 
 
"  سات عادی قسم کے فون تھے " ۔میں نے کہا:" البتہ آٹھواں فون عائشہ کا تھا۔ تم جانتی ہو کہ وہ سامنے ہو تو بات دوسری ہے اور میں اٹکل سے کام چلا لیتا ہوں۔ مگرفون پراس کی کاوڈر ویلش کومیں بالکل نہیں سمجھتا۔اتنے برسوں تک جرمنی میں رہنے کے باوجود جرمن اب تک اس کی زبان پر نہیں چڑھتی اور اس کی افریقن انگریزی اور سوڈانی عربی میرے پلے نہیں پڑتیں۔ جہاں تک میں سمجھ پایا ہوں وہ کسی ایمرجنسی کی بات کر رہی تھی، جس کا اسے سامنا تھا۔ اسے شایدہماری مدد کی ضرورت تھی۔ میں نے فوراًاس کے گھر پر فون کیا، مگرٹیلی فون ایکسچینج کی طرف سے ریکارڈ شدہ جواب ملا: "اس نمبر کے تحت کوئی کنکشن نہیں ہے" ۔ہمارے سفر پر جانے والے روز تک تو وہی نمبر تھا ۔ تم نے چلنے سے پہلے خود عائشہ سے بات کی تھی اور اسے بتایا تھا کہ ہم چار ہفتوں کے لئے ملک سے باہر جا رہے ہیں ۔ ہو سکتا کہ اس نے اس دوران میں رہائش گاہ بدل لی ہو۔عائشہ سے ہربات کی توقع رکھی جا سکتی ہے " ۔ 
 
" تم کو عائشہ سے خدا واسطے کی چڑ ہے" ۔اوتا نے جھنجھلا کرکہا:" کبھی اسکی زبان پر اعتراض کرتے ہو ، کبھی اس کے کپڑوں پر ۔ اسکا موٹاپا تم کو ایک آنکھ نہیں بھاتا۔پتہ نہیں اس بچاری سے کیا قصور سرزدہو گیا ہے ، جو تم یوںہاتھ دھو کر اس کے پیچھے پڑے رہتے ہو۔ وہ کرموں کی ماری بہت دکھی عورت ہے۔ خدا جانے اب اسے کس مشکل کا سامنا کرنا پڑ رہا ہ" ۔ 
 
یہ ہمارے آرمینیا کے سفر کے دنوں کی بات ہے ۔ ہم ہفتے میں ایک دو بار جرمنی میں اپنے گھر پر فون کر کے ریکارڈ شدہ پیغامات سن لیتے تھے۔ ایمرجنسی کی صورت میں کسی ہمسائے کو فون کر کے ضروری ایکشن لیا جا سکتا تھا ۔ مگرعائشہ کے سلسلے میں مجھے کچھ نہیں سوجھ رہا تھا کہ کیا کیا جائے ۔ ہمارے واقف کاروں میں سے کوئی اسے نہیں جانتا تھا، اس لئے کسی کو اس سے رابطہ کرنے کے لئے نہیں کہا جا سکتا تھا ۔ 
 
میشل اور کونسٹانزے کی سوالیہ نگاہوں سے اوتا جان چکی تھی کہ اسے عائشہ کا تعارف کرانا پڑے گا ۔ تہذیب کے مارے جرمن ایسے معاملات کے بارے میں براہ راست کچھ نہیں پوچھتے ، مگر جو کوئی ان کی نظروں کو پڑھ سکتا ہے، اسے پتہ ہے کہ مزید جاننے کے شوق میں ان کے منہ سے رال ٹپکنے کوہے۔ 
 
عائشہ سوڈان کی رہنے والی ہے ۔جرمنی میں اس نے اسایلم کی درخواست دے رکھی ہے ۔ اسکا تعلق ایک ماڈرن اسلامی فرقہ سے ہے ، جسکو اس ملک کی حکومت نے اسلام سے خارج قرار دے کر اسکے پیروکاروں کے سیاسی و تمدنی حقوق محدود کر دیئے ہیں۔ اس وجہ سے اس جماعت کے ارکان کیلئے دو ہی راستے کھلے ہیں : مذہب بدلنا یا ملک کو چھوڑجانا۔بہتوں نے مجبوری کے تحت اپنا مذہب تبدیل کرلیا تھا۔ مگر عائشہ نے ہجرت کرنے کو ترجیح دی تھی ۔ 
 
"  عائشہ ہماری نوکرانی ہے ۔" اوتا ہماری ہم میز عورتوں کو بتا رہی تھی،" جو خود اپنا راستہ روکے کھڑی ہے ۔ اسے قدم قدم پر مشکلات کاسامنا کرنا پڑتا ہے ، مگر اس کا مذہبی جنون کم ہونے کی بجائے بڑھتا جا رہا ہے " ۔ 
 
ایک عرصہ سے جرمنی میں گھر بار کیلئے ملازم ملنا بہت دشوار ہو گیا ہے۔ایک زمانے میں جرمن عورتیں دو چار گھنٹوں کیلئے پرائیویٹ گھروں کی صفائی ستھرائی کاکام کرنے کیلئے تیار ہو جاتی تھیں اور اکثر ایسی ملازمت کو دوسرے کاموں پر ترجیح دیتی تھیں ، کیونکہ لکھت پڑھت نہ ہونے کے سبب انکم ٹیکس نہیں دینا پڑتا تھا اور انکی ذاتی آزادی بھی برقرار رہتی تھی ۔ پھر پرائیویٹ ملازمت کو کسی وقت بھی چھوڑا جا سکتا تھا ۔ کسی ادارے یا دوکان کی باضابطہ نوکری کرنے میں بہت سی مشکلات تھیں۔ اہم ترین بات یہ تھی کہ سرکاری قوانین کی پابندی کرنی پڑتی تھی اورانکم ٹیکس اور ہیلتھ انشورنس کی کٹوتی کے سبب نقد تنخواہ گھٹ کر جیب خرچ کے برابر رہ جاتی تھی۔ مگرجب سے ملازمت کے قوانین میں یہ تبدیلی لائی گئی تھی کہ ایک مقرر ہ رقم تک ملنے والی تنخواہ پر کوئی کٹوتی نہیں کی جائیگی، اس وقت سے پرائیویٹ گھروں کیلئے جرمن ملازمہ حاصل کرنا مشکل ہو گیا ہے ۔ اب گھریلو کاموں کیلئے صرف غیر ملکی عورتیں ملتی ہیں، جنہوں نے اسایلم کی درخواست دے رکھی ہوتی ہے یا جو غیر قانونی طور پر جرمنی میں مقیم ہوتی ہیں اور جنکو سرکاری طور پر ملازمت کرنیکی اجازت نہیں ہوتی۔ 
 
اخبار میں ہمارااشتہارچھپنے پر تین عورتوں کے فون آئے ۔ پہلی پولینڈ کی رہنے والی تھی اور تین ماہ کے ویزے پر آئی تھی ، جس کی معیاد ختم ہو چکی تھی ۔ وہ اپنے کسی یار کے ہاں پولیس سے چھپ چھپا کررہ رہی تھی ۔ اوتا نے یہ بات سنتے ہی اسے لینے سے انکار کر دیا ۔ کیونکہ وہ قانون شکنی میں مدد دینے کے لئے تیار نہ تھی۔ 
 
دوسری عور ت رومانیہ سے تھی ،کسی کارخانے میں ملازمت کر رہی تھی اور صرف ویک اینڈ پر کام کرنے میں دلچسپی رکھتی تھی ۔ اس کی باتوں سے اندازہ ہوتا تھا کہ وہ خاصی تیز طرار عورت تھی۔ اوتا کو خطرہ تھا کہ اس کے تعلقات اپنے ہموطن جپسیوں کے ساتھ ہو سکتے ہیں ، جو عام طور سے گھروں میں چوریوں میں ملوث پائے جاتے ہیں ۔ بہت سی ایسی وارداتیں ہو چکی ہیں ، جن میں گھروں میں ملازمت کرنے والی ہموطن عورتوں کے ذریعہ ان کو خبریں ملتی تھیں کہ کن دنوں میں مالکان مکان سفر پر جا رہے ہیں اوران کے گھروں میں کون کون سی قیمتی اشیاءپائی جاتی ہیں ۔ بعض صورتوں میں ملازم عورتوں کی وساطت سے چوروں کو گھروں کی چابیاں بھی مل جاتی ہیں ، جس کے سبب واردات کرنے میں مزید آسانیاں پیدا ہو جاتی ہیں ۔ انہی دنوں میں ایک دلچسپ واقعہ ہوا تھا، جس کا اخباروں میں چرچا ہوتا رہا ۔ ایک گھر سے مالکان کی غیر حاضری میں چور قیمتی قالین اٹھا کر لے جا رہے تھے ۔ ہمسائے کے پوچھنے پر انہوں نے بتایا کہ وہ ایک قالین دھونے والی فرم کے ملازم ہیں اور اس کے ہمسائے کے قالین دھونے کے لئے لے جا رہے ہیں۔ ہمسائے نے کہا کہ یہ تو بہت اچھا موقعہ ہے ، وہ بھی عرصہ سے اپنا قالین دھونے کیلئے بھیجنا چاہتا ہے۔ چنانچہ اس نے اپنا قیمتی قالین بھی ان کے حوالے کر دیا ۔ واضح ہے کہ ان واقعات کے پیش نظرہم رومانیہ کی عورت کو ملازم رکھنے کیلئے تیار نہ تھے۔ 
 
تیسرا فون عائشہ کا تھا ، جس کی بات فون پرہماری سمجھ میں بالکل نہ آتی تھی۔ البتہ یہ پتہ چل گیا تھا کہ وہ سوڈانی ہے اورتھوڑے عرصہ سے جرمنی میں تھی۔ہم نے تجویز پیش کی کہ وہ اتوار کے روز ہمارے ہاں آئے تا کہ اطمینان سے بیٹھ کر بات کی جا سکے۔ وہ ہم سے قریبی شہر ہمبرگ کے ایک دور دراز علاقے میں رہتی تھی ۔ میں نے کہا کہ اسے پہلے انڈر گراونڈریل میں ، پھر سٹی ٹرین سے ہمارے گاؤں تک پہنچنے میں کم سے کم دو گھنٹے لگ جائیں گے ۔ اس نے جواب دیا کہ اگر اسے ملازمت مل سکے، تو اسے اس بات کی پرواہ نہ ہو گی ۔اوتا نے پیش کش کی کہ ہم اسے ملازم رکھنے یا نہ رکھنے کا فیصلہ کرنے والی دونوں صورتوں میں آنے جانے اور انٹرویو پر لگنے والے وقت کا معاوضہ ادا کر دیں گے ۔ اس پر وہ بہت خوش ہوئی اور اس نے اتوار کے روز نو بجے تک پہنچ جانے کا وعدہ کیا ۔ 
 
میں اسے لینے کیلئے پنے برگ ریلوے اسٹیشن پر گیا ،جہاں پر عائشہ کوریل گاڑی سے پہنچنا تھا ۔ وہاں سے آگے ہمارے گاؤں کیلئے بس لینی پڑتی ہے ۔ مگر اتوار کے روز بس صبح کے وقت نہیں چلتی ۔ عائشہ کو پہچاننا کچھ ایسا مشکل نہ تھا ۔ وہ اس صبح سٹی ٹرین سے اترنے والی واحد افریقن عورت تھی ۔ دور سے اسکے ڈیل ڈول کو دیکھ کر میں نے دل میں سوچا کہ اس سے پھرتی سے کام کرنے کی توقع نہیں رکھی جا سکتی۔ اس کی چال سے مجھے شبہ ہوا کہ کہیں وہ حاملہ نہ ہو ، کیونکہ وہ پاؤں گھسیٹ رہی تھی۔ میں اس کی عمر کے بارے میں بھی تذبذب میں تھا ۔ چہرے مہرے سے وہ بیس پچیس کی لگتی تھی ،مگر اپنے سوڈانی کپڑوں میں ، جن پر کم و بیش ایک پورا تھان لگتا ہے ،وہ بڑی عمر کی دکھائی دیتی تھی ۔ البتہ جب قریب پہنچ کر اس نے اپنے سچے موتیوں جیسے سفید دانتوں کی نمائش کرتے ہوئے مجھے سلام کیا ، تو اس کے چہرے پر کنواریوں والی دلفریبی کی جھلک نظر آئی۔ میں نے اسے خوش آمدید کہا اور بتایا کہ گھر پر ناشتہ ہماری راہ تک رہا ہے ۔ اس نے کہا کہ وہ وقت پر پہنچنے کے لئے اس صبح گھر سے بھوکی نکل کھڑی ہوئی تھی۔ 
 
راستے میں ہمارے درمیان کوئی خاص بات نہیں ہوئی ۔ یوں بھی انٹر ویو دراصل اوتا نے لینا تھا اور اسی کو کام دینے یا نہ دینے کا فیصلہ کرنا تھا ۔ میں عام طور سے ایسی گھریلو باتوں میں دخل اندازی سے باز رہتا ہوں ۔ البتہ میں نے جاننا چاہا کہ اس کو ہمبرگ میںکہاں پر ٹہرایا گیا تھا اور کیا وہ جگہ تسلی بخش تھی۔ اسایلم کے لئے درخواست دینے والوں کا رہائش کااپناا نتظام ہو ، تو حکومت کی طرف سے اس کا کرایہ ادا کیا جاتا ہے ، وگرنہ ان کو رہائش گاہ مہیا کی جاتی ہے۔اس کے علاوہ ان کو سوشل ڈپارٹمنٹ کی طرف سے باقاعدہ ماہوار ا لاؤنس ملتا ہے ۔ عائشہ نے کہا کہ اس کا ذاتی خرچ حکومت کی طرف سے ملنے والی رقم سے چل جاتا ہے ، مگر پیچھے سوڈان میں ا س کے بوڑھے ماں باپ ہیں ، جن کی اسے مالی امداد کرنی ہوتی ہے ۔ اس لئے اس نے سوچا تھا کہ اسے کہیں پر کوئی چھوٹی موٹی ملازمت مل جائے ، تو وہ کچھ رقم ماہوار ماں باپ کو بھیج دیا کرے۔ مگر جرمن زبان نہ جاننے کے سبب ا س کو کام نہیں مل رہا تھا ۔ اسے امید تھی کہ ہم اسے ناامید نہیں کریں گے ۔ 
 
عائشہ کو جرمنی میں آئے ہوئے تین ماہ ہوچلے تھے ۔ اسکا اسایلم کا کیس اس وقت تک ابتدائی مراحل میں تھا ۔ تاہم اس کے وکیل کو یقین تھا کہ اسے اسایلم مل جائے گی ۔ کیونکہ سوڈان کی حکومت نے سیاسی وجوہات کی بنا پر "الاخوان الجمہوریون"  کو اسلام سے خارج اور غیر قانونی قرار دے دیا تھا اور اس کے بانی استاذ محمود محمد طہٰ کوارتداد کے جرم کی پاداش میں سزائے موت سنا کر پھانسی پر لٹکا دیا تھا۔ سوڈان کے صدر جعفر النمیری نے اپنی حکومت کو بچانے کیلئے، جو ملک میں غیر مقبول ہو چکی تھی ، یہ اقدام کیا تھا ۔ یہ الگ بات ہے کہ یہ حیلہ کارگر ثابت نہ ہوا اور بہت جلد فوج نے اسکی حکومت کا تختہ الٹ دیا ۔ 
 
عائشہ کی باتیں سن کر اوتا کو اس پر بے حدترس آیا اور اس نے یہ جانتے ہوئے بھی کہ عائشہ کو یورپین گھروں کی صفائی ستھرائی کا کوئی تجربہ نہیں تھا ، اس کوملازم رکھ لیا۔ میں اس بات پر حیران ضرور ہوا، مگر میں نے کچھ نہ کہا۔ آخر بات ان دونوں کے درمیان ہو رہی تھی اور انہیں ہی ایک دوسرے سے معاملہ طے کرنا تھا ۔یوں بھی صفائی والے روز مجھے گھر نکالا مل جاتا تھا ۔ کیونکہ میرا وجود کسی بھاری بھرکم صوفے کی طرح صفائی کرنے والی کے راستے میں رکاوٹ گردانا جاتا تھا ۔ 
 
ملازمت کے سلسلے میں عائشہ بہت سنجیدہ تھی اور کبھی ناغہ نہ کرتی تھی۔البتہ اس کا کام کرنے کاطریق کار بہت منفرد تھا ۔ اس کی ابتداءریڈیو پر موسیقی کا پروگرام لگانے سے ہوتی تھی ، جس کو سنتے ہی اس کے جسم کا انگ انگ تھرکنے لگتا تھا ۔افریقیوں کو ڈانس کرنے کی مہارت قدرت نے خاص طور پر ودیت کر رکھی ہے ۔ چھوٹے سے چھوٹے افریقی بچے کو ڈانس کرتے ہوئے دیکھو، تو لگتا ہے ، جیسے ماں نے اس کو دودھ پلانے کے ساتھ ساتھ ناچنے کا ڈھنگ بھی سکھا دیا ہو ۔ موسیقی کی تال پرعائشہ کے قدم اس قدر ہلکے پھلکے ہو جاتے تھے ، جیسے ان پر کوئی بوجھ نہ ہو۔ وہ سارا وقت گھربار میں تھرکتی پھرتی تھی اور بعض اوقات ترنگ میں آ کر سوڈانی گیت گانے لگتی تھی۔ اس کی آواز میں خاص لوچ تھا ، جو ہمیں بہت اچھا لگتا تھا ۔ 
 
چونکہ عائشہ کو لمبا سفر کر کے آنا پڑتا تھا ، اس لئے اس کی آمد والے روزاس کاصبح کا ناشتہ اور دوپہر کا کھانا ہمارے ساتھ ہوتا تھا ۔ اس کو بلدیہ کی طرف سے ایک ہوسٹل نما پرانے دو منزلہ مکان میں کمرہ ملا ہوا تھا ۔ جہاں پر مختلف ملکوں کے پندرہ بیس افرادمقیم تھے، جو اپنے وطن کو بیروزگاری کے سبب یا کسی دوسری وجہ سے چھوڑنے پر مجبور ہوئے تھے۔ عام طور سے سب لوگ مل جل کر رہتے تھے ، مگر دو عرب فیملیوں کے مابین اندرونی طور پر چپقلش پائی جاتی تھی۔ ان میں سے ایک خاندان فلسطین سے تھا اور جرمنی آنے سے پہلے لمبے عرصے تک بیروت میں پناہ گزین رہ چکا تھا ۔ دوسری فیملی لبنانی عیسائیوں کی تھی۔جس کو اپنا وطن خانہ جنگی کے سبب چھوڑنا پڑا تھا ۔ عائشہ کے تعلقات دونوں فیملیوں کے ساتھ دوستانہ تھے ۔ عربی زبان ان کے درمیان قدر مشترک تھی۔ مگر دوسری طرف وہاں پر گھانا اور سیرالیون کے افریقن بھی مقیم تھے ، جن کے بارے میں عائشہ کو شبہ تھا کہ وہ لوگ ہیروئین کا کاروبار کرتے تھے ۔ ان لوگوں کی وجہ سے دوبارمکان کی تلاشی لی جا چکی تھی۔ عائشہ جلد از جلد وہاں سے نقل مکانی کرنا چاہتی تھی ، کیونکہ کچھ نوجوان افریقن لڑکے اس کا پیچھا کرنے لگے تھے۔ عائشہ کو خطرہ تھا کہ کسی روز اس پر مجرمانہ حملہ ہوسکتا ہے۔ ڈر کے مارے وہ ہر وقت اپنا کمرہ مقفل رکھتی تھی۔اس کا کہنا تھا کہ ا یسے خوف و ہراس کاسامنا اس کواس سے قبل اپنے وطن میں کبھی نہیں کرنا پڑا تھا ۔ 
 
پھر ایک روز وہی ہوا، جسکا عائشہ کو شروع سے خدشہ تھا۔ ایک رات جبکہ وہ سو رہی تھی، کسی نے ماسٹر چابی سے اسکے کمرے کا دروازہ کھولا اور عائشہ کے بیدار ہونے سے پہلے اس کو اپنے قابو میں کر لیا ۔ اسکے منہ اور آنکھوں پر ٹیپ لگا دی گئی۔ اس طرح عائشہ کو بے بس کرنے کے بعد حملہ آور نے اس کی آبرو ریزی شروع کی ، جس کا سلسلہ ساری رات چلتا رہا۔ ساتھ کے کمروں میں سوئے ہوئے دوسرے مکینوں کو خبر تک نہ ہوئی کہ عائشہ پر کیا قیامت گزر رہی تھی ۔ کہیں صبح دم ظالم نے اس کا پیچھا چھوڑا اور جاتے ہوئے دھمکی دے کر گیا کہ اگر پولیس کو اطلاع دی، تو جان سے مار ڈالوں گا ۔ 
 
اگلے روز عائشہ کو ہمارے ہاں آنا تھا ۔مگر دوپہر تک نہ آئی ا ور اسکی طرف سے کوئی خبربھی ملی۔ اوتا نے خود فون کیا۔ پتہ چلا کہ کوئی سنگین بات پیش آ گئی تھی ۔ اوتا نے کھل کر بتانے کو کہا ، تو عائشہ دھاڑیں مار مار کر رونے لگی ۔ اب واضح تھا کہ ہمیں خود اسکی رہائش گاہ پر جانا تھا ۔ اوتا نے کہا کہ وہ گھر پر رہے ، ہم اسکی طرف آ رہے ہیں ۔ 
 
ہمارے آجانے سے عائشہ کی ہمت بڑھی اور اس نے سارا ماجرا بیان کیا۔ مگر وہ کیس کو پولیس کے پاس لے جانے کیلئے تیار نہ تھی ۔ اسکو خطرہ تھا کہ مجرم اس کو سچ مچ جان سے مار ڈالے گا۔ کیونکہ اسکے پاس ماسٹر چابی موجود تھی ۔ اوتا نے کہا کہ اس چیز کا حل موجود ہے۔ہم اسکے کمرے کا تالا بدلوا دیتے ہیں ، جسکا انتظام میں نے اسی وقت کر دیا۔ہم نے اصرار کیا کہ اسے بہر صورت پولیس کے پاس جانا چاہیئے، وگرنہ مجرم کو مزید شہہ ملے گی ۔ باتوں باتوں میں پتہ چلا کہ اسے گھانا کے ایک نوجوان پر شبہ تھا ، جسکی اس نے ارتکاب جرم کے وقت شکل تو نہیں دیکھی تھی ، مگر جب اس نے اسے دھمکی دی تھی کہ کیسںکو پولیس کے پاس نہ لیکر جائے ، تو اس نے اسکی آواز کو پہچان لیا تھا ۔ 
 
" پھر ہمیں دیر نہیں کرنی چاہیئے۔ ہم تمہارے ساتھ پولیس کے پاس چلتے ہیں اور اگرتم چاہو، تو کسی وکیل کو بلا لیتے ہیں" ۔ اوتا اس بارے میں پوری طرح سنجیدہ تھی۔ 
 
" لیکن اگر مجھے اس جرم کے نتیجے میں حمل ہو گیا ہے، تو کیا میں اپنے بچے کے باپ کو عدلیہ کے سپرد کرنے کی ذمہ دار نہ ٹہروں گی؟" عائشہ کو شاید یہ امید تھی کہ وہ شخص اس سے شادی کرنے کے لئے تیار ہو جائے گا۔ 
 
" ایسے باپ پر لعنت بھیجو" اوتا نے جواب دیا ۔ " آج تم اس کے ہتھے چڑھی ہو اور کل کو کوئی دوسری بے گناہ عورت اس کی ہوس کا شکار بن سکتی ہے" ۔ 
 
پولیس نے کیس درج کر لیا اور اس مکان میں رہنے والے سب مرد باسیوں کو تحقیق کی خاطر چوکی پرحاضر ہونے کا حکم دیا ۔ البتہ مجھے یہ احساس تھا کہ وہ اس معاملے کو کچھ اہمیت نہ دے رہے تھے ۔ ایک سپاہی نے عائشہ کی پیٹھ پیچھے یہاں تک کہا کہ یہ افریقی سیکس کے معاملے میں سب ایک دوسرے کے ساتھ ملوث ہوتے ہیں اور ہو سکتا ہے کہ عائشہ نے خود ہی مجرم کو شہہ دی ہو۔ 
 
آخرکار وہی ہوا ، جس کا ہمیں خدشہ تھا ۔ پولیس نے کئی ہفتوں تک کیس کو طول دینے کے بعد یہ کہہ کر داخل دفتر کر دیا کہ مجرم کا سراغ نہ لگایا جا سکا تھا۔ 
 
دوسری طرف عائشہ نے اوتا کو بتایا کہ وہ حمل سے ہے اور کسی قیمت پر وضع حمل کے لئے تیار نہیں ۔ اس نے کہا کہ اس چیز سے اس کا مذہب اس کو روکتا ہے۔ یوں بھی ہونے والے بچے کا اس معاملے میں کوئی قصور نہیں۔ 
 
ہمیں اس بارے میں دخل دینے کا کوئی حق نہیں پہنچتا تھا ۔ البتہ صاف دکھائی دے رہا تھا کہ عائشہ کی مشکلات میں اضافہ ہونے والا تھا ۔ وہ دو چار ماہ تک مزید کام کر سکے گی ۔ اس کے بعد اس کا سارا وقت دوسری بے نکاحی ماؤں کی طرح اپنے نوزائدہ بچے کی پرورش و پرداخت پر لگے گا ۔ ہماری نظر میں عائشہ یوں بھی بیوقوفوں کی جنت میں رہتی تھی۔ اس کے ہونے والے بچے کے باپ نے اس سے شادی کرنے کی خواہش کااظہارنہ کیا تھا ۔ اس کے باوجود عائشہ آس لگائے بیٹھی تھی ۔ 
 
ہمارے آرمینیا کے سفر پر جانے سے چنداں پہلے عائشہ کا بیٹا پیدا ہوا تھا ، جسکا نام اس نے ہاشم رکھا تھا ۔ اوتا نے اسکے بیٹے کیلئے بہت سے تحفے خریدے اور پہننے کیلئے کپڑے بنا کر دیئے تھے۔ عائشہ خوش تو بہت تھی ، مگر یہ بات اس کو ذرا نہ بھاتی تھی کہ اس کا بیٹا باپ کے بغیر پیدا ہوا تھا ۔ اس نے کہا کہ اگر وہ محبت کی پیداوار ہوتا ، تو بات دوسری تھی ا ور قابل درگزر ہوتی۔ البتہ اسے پتہ تھا کہ عربوں میں زمانہ قدیم سے یہ خیال چلا آتا ہے کہ زنا بالجبر کے نتیجے میں پیدا ہونے والی اولاد بہت جیدار ہوتی ہے ۔ 
 
اوتا کی نظروں میں عائشہ بیک وقت بہت بہادر اورنہایت بیوقوف عورت تھی۔ بہادر اس لئے کہ وہ اپنی اولاد کی خاطر ہر قربانی کرنے کے لئے تیار تھی ۔ اور بیوقوف اس لئے کہ اس کے خیالات ذرہ بھر قابل عمل نہ تھے ۔ بچے کے بغیر اس کی مشکلات اتنی بے تحاشا تھیں کہ ختم ہوتی نظر نہ آتی تھیں۔ بچے کی موجودگی میں ان میں مزید اضافہ ہونے کی توقع تھی۔ ہم نے اسے کہہ رکھا تھا کہ اگراسے کسی قسم کی مدد درکار ہو، توبلا تردد ہمیں بتائے۔ اوتا کو افسوس ہو رہا تھا کہ ہم آرمینیا سے ، جہاں پر ہمیں ابھی مزید ایک ہفتہ رکنا تھا، عائشہ کے لئے کچھ نہ کر سکتے تھے۔ ہمیں تو یہ بھی پتہ نہیں چل رہا تھا کہ اسے کس قسم کی ایمرجنسی در پیش تھی۔ 
 
خدا خدا کر کے سفر کا آخری ہفتہ اختتام کو پہنچا اور ہماری واپسی کا دن آیا۔ اوتا نے وہ سات دن جیسے دھکتے ہوئے کوئلوں پر گزارے تھے۔ ہوائی جہاز میں چار ہفتوں کے بعد ہمیں جرمن اخبارات پڑھنے کو ملے ۔گرمیوں میں جرمنی کی آدھی آبادی غیرملکوں کی سیر و سیاحت پر نکلی ہوئی ہوتی ہے ۔ یہاں تک کہ پارلما ن بھی گرماکی تعطیلات مناتی ہے اور دو ماہ کیلئے اپنی کاروائی روک دیتی ہے ۔ حکومت کے چھوٹے بڑے سب کارندے ملک سے غیر حاضر ہوتے ہیں اور ہر قسم کی سیاسی سرگرمیاں قریب قریب معطل ہوجاتی ہیں۔جرمنی میں ان دنوں کو "ترش کھیروں کے موسم "کے نام سے یاد کیا جاتا ہے۔ کیونکہ خبروں کا اتنا مندا ہوتا ہے کہ جو بات عام حالات میں اخباروں میں جگہ نہیں پاتی، وہ بھی اس موسم میں پہلے صفحے پر جلی حروف میں چھپ جاتی ہے ۔ اکثراخباروں میں جرمنوں اور غیر ملکیوںکے باہمی تعلقات پر تبصرے چھپے ہوئے تھے۔ آخر کسی طریق سے صحافیوں کو اپنے کالموں کے پیٹ تو بھرنے تھے۔ 
 
ہماری واپسی شام کے وقت سورج غروب ہونے کے بعد ہوئی ، اس لئے کسی سرکاری دفتر سے رابطہ نہ کیا جا سکتا تھا اور عائشہ کے فون نمبر پر وہی ریکارڈ چل رہا تھا کہ اس نمبر کے تحت کوئی کنکشن نہیں ہے ۔ اوتا نے کہا کہ ہمیں اگلے روز خود وہاں پر جا کر پتہ کرنا چاہیئے کہ عائشہ کدھر غائب ہو گئی تھی اور اس کی رہائش گاہ کا فون کیوں کٹ گیا تھا۔ اس وقت تک ہمارے فرشتوں کو بھی خبر نہ تھی کہ کیسی خبر ہماری راہ تک رہی ہے ۔ 
 
اگلی صبح ہم وہاں پر پہنچے ، تو یہ دیکھ کر حیران ہوئے کہ عائشہ کے مکان کی طرف جانے والا راستہ بند تھا ۔ ہم نے کار کوایک قریبی سڑک پر چھوڑا اور پیدل چل کر مکان والی گلی میں داخل ہوئے ۔ عائشہ کی رہائش گاہ جل کر راکھ ہو چکی تھی ۔ عمارت کا صرف ڈھانچہ باقی تھا ۔ جسکے سامنے پولیس کی کار راستہ روکے ہوئے کھڑی تھی ۔ ہمارے پوچھنے پر ایک سپاہی نے بتایا کہ دس روز قبل وہ مکان آگ لگنے کے سبب جل گیا تھا۔ انسانی نقصان کے بارے میں اس نے کہا کہ کچھ لوگ مارے گئے تھے اور کچھ زخمی ہوئے تھے ۔ مزید معلومات حاصل کرنے کے لئے ہمیں پولیس کے ہیڈ کوارٹر سے رابطہ کرنا ہو گا۔ 
 
وہاں پر جا کر پتہ چلا کہ عائشہ ہسپتال میں داخل تھی ، کیونکہ اس نے آگ لگنے پر اپنے پہلی منزل پر واقع کمرے کی کھڑکی سے چھلانگ لگا کر جان بچائی تھی۔ اس کوشش میں اس کی دونوں ٹانگیں ٹوٹ گئی تھیں۔ اس نے بازوؤں میں اپنا نوزائدہ بیٹا اٹھایا ہوا تھا، جسے حیرت انگیز طور پر کوئی مہلک زخم نہ آیا تھا اور وہ خیر و عافیت سے تھا ۔ البتہ عائشہ کی حالت ابتدائی دنوں میں بہت مخدوش رہی تھی۔ 
 
ہم فوراً ہسپتال میں پہنچے۔ عائشہ کی حالت سنبھل گئی تھی۔ اسکی ٹانگوں کا اپریشن کامیاب رہا تھا اور وہ سہارے سے تھوڑا بہت چلنے لگی تھی۔ اسے ہماری آمد سے بہت خوشی ہوئی۔ اس نے حادثہ سے تیسرے روز ہمارے گھر پر فون کیا تھا ، مگر اسے خیال نہ آیا تھاکہ اسے ہسپتال کا فون نمبر پیچھے چھوڑنا چاہیئے تھا ۔ وہ بہت خوش تھی کہ اسکا بیٹا ہاشم معجزانہ طور پر بچ گیا تھا ۔ 
 
اس نے بتایا کہ جب اس رات آگ لگنے پر دھویں کے سبب اس کی آنکھ کھلی اوروہ اپنے کمرے کا دروازہ کھول کر سیڑھیوں کی طرف بھاگنے کے خیال سے کوریڈور میں نکلی ، تو وہاں پر دھواں اس قدر کثیف تھا کہ اسے کچھ نظر نہ آتا تھا اور سانس لینی مشکل تھی ۔ اس لئے وہ واپس اپنے کمرے میں چلی گئی اور دروازہ بند کر دیا۔ 
 
" میری آنکھوں کے سامنے موت کا بھوت ناچ رہا تھا" ۔ عائشہ نے عربی اور جرمن کی کھچڑی میں اور ہاتھوں کے اشاروں سے بتایا:" میں نے جلدی سے ہاشم کو اٹھایا اور اس کو اپنے بازؤں میں بھینچ کرکھڑکی میں سے چھلانگ لگا دی " ۔ 
نرس نے ، جو وہاں پر ڈیوٹی دے رہی تھی ، بتایا کہ عائشہ خوش قسمتی سے روٹوڈنڈرون کی جھاڑی کے اوپر گری تھی ، جس کی شاخوں نے اس کو سنبھال لیا تھا۔ وگرنہ وہ خود اپنے بوجھ تلے پس کر مر جاتی۔ بچے کو اس نے کمال ہوشیاری سے اس طرح اٹھا رکھا تھا کہ وہ زمین پر گرنے کی بجائے اس کے جسم سے چمٹا رہا اورزخمی ہونے سے بچ گیا۔ 
 
اس حادثے میں دس افراد زخمی ہوئے تھے اور چار جل کر مر گئے تھے۔ مرنے والوں میں گھانا کا وہ نوجوان بھی شامل تھا ، جس نے عائشہ کے بیان کے مطابق اس پر مجرمانہ حملہ کیا تھا۔ لبنانی خاندان کا ایک لڑکا مارا گیا تھا ، جبکہ فلسطینی فیملی کے سب افرادبچ گئے تھے ۔ ان میں سے کوئی زخمی بھی نہ ہوا تھا ۔ اس فیملی کے ایک نوجوان امین کی آنکھ بروقت کھل گئی تھی اور اس نے سب کو بیدار کیا تھا اور ان کو آگ سے بچانے میں کامیاب ہو گیا تھا ۔ اس نے مکان کے دوسرے باسیوں کو بھی بچانے میں دلیری سے کام لیا تھا ۔ پولیس نے اپنی پہلی رپورٹ میں اس کا ذکر خاص طور پرتعریفی رنگ میں کیا تھا ۔ مگر دوسرے روز ریڈ کراس کے ایک ورکر نے بیان دیا کہ زخمیوں کو ہسپتال لے جاتے ہوئے امین نے کہا تھا کہ آگ انہوں نے لگائی تھی۔ 
 
جب امین سے اس بارے میں پوچھا گیا ، تو اسنے بتایا کہ اسنے خود آگ لگانے کی بات نہیں کی تھی ۔ صرف یہ کہا تھا کہ آگ "انہوں" نے لگائی تھی۔ اسکی مراد فاشسٹوں سے تھی، جو نئے نازیوں کے روپ میں جرمنی میں پھر سے سر اٹھا رہے ہیں۔ مگر سرکاری وکیل اس بارے میں کچھ سننے کیلئے تیار نہ تھا۔ اس نے امین کو مجرم قرار دیتے ہوئے مجسٹریٹ سے اسکا ریمانڈ حاصل کر لیااورمزید تفتیش کی کاروائی کو روک دیا 
 
مکان کے باسیوں کا کہنا تھا کہ ان کے درمیان کسی قسم کا کوئی لڑائی جھگڑا نہ تھا۔البتہ یہ درست ہے کہ لبنانی اور فلسطینی خاندانوں کے درمیان کچھاؤ موجود تھا ، مگراتنا بھی نہیں کہ وہ ایک دوسرے کی جان کے پیاسے ہوں ۔ مگرکیا وجہ تھی کہ فلسطینی خاندان کے سب افراد بچ گئے تھے اور ان میں سے کوئی زخمی بھی نہ ہوا تھا، جب کہ لبنانی فیملی کا ایک لڑکا آگ میں جل کر مر گیا تھا ۔ سرکاری وکیل نے سوال کیا کہ کیا اس کے پیچھے کوئی منصوبہ کام نہیں کر رہا تھا؟ 
 
اس دوران میں صحافیوں نے سراغ لگایا کہ آگ لگنے والی رات پولیس نے چار فاشسٹ نوجوانوں کو جائے وقوعہ کے قریب چیک کیا تھا ، جو رات کے تین بجے اپنی کار کو دھکا لگا رہے تھے ۔ وہ کسی ایسے پٹرول پمپ کی تلاش میں تھے، جو اس وقت کھلا ہو ۔ پولیس کے دستے نے اپنی رپورٹ میں درج کیا تھا کہ ان میں سے تین نوجوانوں کے ماتھے پر گرنے والے بال اور انکی آنکھوں کی بھویں جھلسی ہوئی تھیں ۔ انکے شناختی کارڈ چیک کرنے کے بعد انکو رہا کر دیا گیا تھا۔ سرکاری وکیل نے ان نوجوانوں کے خلاف تفتیش کرنا ضروری خیال نہ کیا۔اس وقت بھی نہیں ، جب ان میں سے ایک نے ایک صحافی کے سامنے اقرار کیا کہ وہ اور اسکے دوست اسایلم والے مکان کو آگ لگانے میں ملوث تھے ۔ 
 
پورے ایک سال کی تحقیق و تفتیش کے بعد امین پر آگ لگانے اور قتل بالعمد کے الزام کے تحت مقدمہ چلا ۔ سوائے ریڈ کراس ورکر کے بیان کے امین کے خلاف کوئی ثبوت پیش نہ کیا جا سکا۔ مکان کے باسیوں نے امین کے حق میں بیان دیئے ۔ چنانچہ عدالت نے امین کو شبہ کا فائدہ دیتے ہوئے بری کر دیا ۔ 
 
مقدمہ کی کاروائی کے دوران جب جل کر مر جانے والوں کے بارے میں سوال کیا گیا ، تو سیرالیون کے ایک گواہ نے بیان دیا کہ اس کا دوست ، جو گھانا کا رہنے والا تھا ، بروقت مکان سے باہر نکلنے میں کامیاب ہو گیا تھا ، مگر چونکہ عائشہ کہیں پر دکھائی نہ دیتی تھی ، اس لئے وہ اس کواور اس کے بیٹے ہاشم کو بچانے کے لئے دوبارہ جلتے ہوئے مکان میں گھس گیا تھا ۔ مگر اس دوران میں آگ نے زینے کو اپنی لپیٹ میں لے لیا تھا اور اس کے لئے واپسی کا راستہ مسدود کر دیا تھا – 
قیمتی اشیاءپائی جاتی ہیں ۔ بعض صورتوں میں ملازم عورتوں کی وساطت سے چوروں کو گھروں کی چابیاں بھی مل جاتی ہیں ، جس کے سبب واردات کرنے میں مزید آسانیاں پیدا ہو جاتی ہیں ۔ انہی دنوں میں ایک دلچسپ واقعہ ہوا تھا، جس کا اخباروں میں چرچا ہوتا رہا ۔ ایک گھر سے مالکان کی غیر حاضری میں چور قیمتی قالین اٹھا کر لے جا رہے تھے ۔ ہمسائے کے پوچھنے پر انہوں نے بتایا کہ وہ ایک قالین دھونے والی فرم کے ملازم ہیں اور اس کے ہمسائے کے قالین دھونے کے لئے لے جا رہے ہیں۔ ہمسائے نے کہا کہ یہ تو بہت اچھا موقعہ ہے ، وہ بھی عرصہ سے اپنا قالین دھونے کیلئے بھیجنا چاہتا ہے۔ چنانچہ اس نے اپنا قیمتی قالین بھی ان کے حوالے کر دیا ۔ واضح ہے کہ ان واقعات کے پیش نظرہم رومانیہ کی عورت کو ملازم رکھنے کیلئے تیار نہ تھے۔ 
 
تیسرا فون عائشہ کا تھا ، جس کی بات فون پرہماری سمجھ میں بالکل نہ آتی تھی۔ البتہ یہ پتہ چل گیا تھا کہ وہ سوڈانی ہے اورتھوڑے عرصہ سے جرمنی میں تھی۔ہم نے تجویز پیش کی کہ وہ اتوار کے روز ہمارے ہاں آئے تا کہ اطمینان سے بیٹھ کر بات کی جا سکے۔ وہ ہم سے قریبی شہر ہمبرگ کے ایک دور دراز علاقے میں رہتی تھی ۔ میں نے کہا کہ اسے پہلے انڈر گراونڈریل میں ، پھر سٹی ٹرین سے ہمارے گاؤں تک پہنچنے میں کم سے کم دو گھنٹے لگ جائیں گے ۔ اس نے جواب دیا کہ اگر اسے ملازمت مل سکے، تو اسے اس بات کی پرواہ نہ ہو گی ۔اوتا نے پیش کش کی کہ ہم اسے ملازم رکھنے یا نہ رکھنے کا فیصلہ کرنے والی دونوں صورتوں میں آنے جانے اور انٹرویو پر لگنے والے وقت کا معاوضہ ادا کر دیں گے ۔ اس پر وہ بہت خوش ہوئی اور اس نے اتوار کے روز نو بجے تک پہنچ جانے کا وعدہ کیا ۔ 
 
میں اسے لینے کیلئے پنے برگ ریلوے اسٹیشن پر گیا ،جہاں پر عائشہ کوریل گاڑی سے پہنچنا تھا ۔ وہاں سے آگے ہمارے گاؤں کیلئے بس لینی پڑتی ہے ۔ مگر اتوار کے روز بس صبح کے وقت نہیں چلتی ۔ عائشہ کو پہچاننا کچھ ایسا مشکل نہ تھا ۔ وہ اس صبح سٹی ٹرین سے اترنے والی واحد افریقن عورت تھی ۔ دور سے اسکے ڈیل ڈول کو دیکھ کر میں نے دل میں سوچا کہ اس سے پھرتی سے کام کرنے کی توقع نہیں رکھی جا سکتی۔ اس کی چال سے مجھے شبہ ہوا کہ کہیں وہ حاملہ نہ ہو ، کیونکہ وہ پاؤں گھسیٹ رہی تھی۔ میں اس کی عمر کے بارے میں بھی تذبذب میں تھا ۔ چہرے مہرے سے وہ بیس پچیس کی لگتی تھی ،مگر اپنے سوڈانی کپڑوں میں ، جن پر کم و بیش ایک پورا تھان لگتا ہے ،وہ بڑی عمر کی دکھائی دیتی تھی ۔ البتہ جب قریب پہنچ کر اس نے اپنے سچے موتیوں جیسے سفید دانتوں کی نمائش کرتے ہوئے مجھے سلام کیا ، تو اس کے چہرے پر کنواریوں والی دلفریبی کی جھلک نظر آئی۔ میں نے اسے خوش آمدید کہا اور بتایا کہ گھر پر ناشتہ ہماری راہ تک رہا ہے ۔ اس نے کہا کہ وہ وقت پر پہنچنے کے لئے اس صبح گھر سے بھوکی نکل کھڑی ہوئی تھی۔ 
 
راستے میں ہمارے درمیان کوئی خاص بات نہیں ہوئی ۔ یوں بھی انٹر ویو دراصل اوتا نے لینا تھا اور اسی کو کام دینے یا نہ دینے کا فیصلہ کرنا تھا ۔ میں عام طور سے ایسی گھریلو باتوں میں دخل اندازی سے باز رہتا ہوں ۔ البتہ میں نے جاننا چاہا کہ اس کو ہمبرگ میںکہاں پر ٹہرایا گیا تھا اور کیا وہ جگہ تسلی بخش تھی۔ اسایلم کے لئے درخواست دینے والوں کا رہائش کااپناا نتظام ہو ، تو حکومت کی طرف سے اس کا کرایہ ادا کیا جاتا ہے ، وگرنہ ان کو رہائش گاہ مہیا کی جاتی ہے۔اس کے علاوہ ان کو سوشل ڈپارٹمنٹ کی طرف سے باقاعدہ ماہوار ا لاؤنس ملتا ہے ۔ عائشہ نے کہا کہ اس کا ذاتی خرچ حکومت کی طرف سے ملنے والی رقم سے چل جاتا ہے ، مگر پیچھے سوڈان میں ا س کے بوڑھے ماں باپ ہیں ، جن کی اسے مالی امداد کرنی ہوتی ہے ۔ اس لئے اس نے سوچا تھا کہ اسے کہیں پر کوئی چھوٹی موٹی ملازمت مل جائے ، تو وہ کچھ رقم ماہوار ماں باپ کو بھیج دیا کرے۔ مگر جرمن زبان نہ جاننے کے سبب ا س کو کام نہیں مل رہا تھا ۔ اسے امید تھی کہ ہم اسے ناامید نہیں کریں گے ۔ 
 
عائشہ کو جرمنی میں آئے ہوئے تین ماہ ہوچلے تھے ۔ اسکا اسایلم کا کیس اس وقت تک ابتدائی مراحل میں تھا ۔ تاہم اس کے وکیل کو یقین تھا کہ اسے اسایلم مل جائے گی ۔ کیونکہ سوڈان کی حکومت نے سیاسی وجوہات کی بنا پر "الاخوان الجمہوریون"  کو اسلام سے خارج اور غیر قانونی قرار دے دیا تھا اور اس کے بانی استاذ محمود محمد طہٰ کوارتداد کے جرم کی پاداش میں سزائے موت سنا کر پھانسی پر لٹکا دیا تھا۔ سوڈان کے صدر جعفر النمیری نے اپنی حکومت کو بچانے کیلئے، جو ملک میں غیر مقبول ہو چکی تھی ، یہ اقدام کیا تھا ۔ یہ الگ بات ہے کہ یہ حیلہ کارگر ثابت نہ ہوا اور بہت جلد فوج نے اسکی حکومت کا تختہ الٹ دیا ۔ 
 
عائشہ کی باتیں سن کر اوتا کو اس پر بے حدترس آیا اور اس نے یہ جانتے ہوئے بھی کہ عائشہ کو یورپین گھروں کی صفائی ستھرائی کا کوئی تجربہ نہیں تھا ، اس کوملازم رکھ لیا۔ میں اس بات پر حیران ضرور ہوا، مگر میں نے کچھ نہ کہا۔ آخر بات ان دونوں کے درمیان ہو رہی تھی اور انہیں ہی ایک دوسرے سے معاملہ طے کرنا تھا ۔یوں بھی صفائی والے روز مجھے گھر نکالا مل جاتا تھا ۔ کیونکہ میرا وجود کسی بھاری بھرکم صوفے کی طرح صفائی کرنے والی کے راستے میں رکاوٹ گردانا جاتا تھا ۔ 
 
ملازمت کے سلسلے میں عائشہ بہت سنجیدہ تھی اور کبھی ناغہ نہ کرتی تھی۔البتہ اس کا کام کرنے کاطریق کار بہت منفرد تھا ۔ اس کی ابتداءریڈیو پر موسیقی کا پروگرام لگانے سے ہوتی تھی ، جس کو سنتے ہی اس کے جسم کا انگ انگ تھرکنے لگتا تھا ۔افریقیوں کو ڈانس کرنے کی مہارت قدرت نے خاص طور پر ودیت کر رکھی ہے ۔ چھوٹے سے چھوٹے افریقی بچے کو ڈانس کرتے ہوئے دیکھو، تو لگتا ہے ، جیسے ماں نے اس کو دودھ پلانے کے ساتھ ساتھ ناچنے کا ڈھنگ بھی سکھا دیا ہو ۔ موسیقی کی تال پرعائشہ کے قدم اس قدر ہلکے پھلکے ہو جاتے تھے ، جیسے ان پر کوئی بوجھ نہ ہو۔ وہ سارا وقت گھربار میں تھرکتی پھرتی تھی اور بعض اوقات ترنگ میں آ کر سوڈانی گیت گانے لگتی تھی۔ اس کی آواز میں خاص لوچ تھا ، جو ہمیں بہت اچھا لگتا تھا ۔ 
 
چونکہ عائشہ کو لمبا سفر کر کے آنا پڑتا تھا ، اس لئے اس کی آمد والے روزاس کاصبح کا ناشتہ اور دوپہر کا کھانا ہمارے ساتھ ہوتا تھا ۔ اس کو بلدیہ کی طرف سے ایک ہوسٹل نما پرانے دو منزلہ مکان میں کمرہ ملا ہوا تھا ۔ جہاں پر مختلف ملکوں کے پندرہ بیس افرادمقیم تھے، جو اپنے وطن کو بیروزگاری کے سبب یا کسی دوسری وجہ سے چھوڑنے پر مجبور ہوئے تھے۔ عام طور سے سب لوگ مل جل کر رہتے تھے ، مگر دو عرب فیملیوں کے مابین اندرونی طور پر چپقلش پائی جاتی تھی۔ ان میں سے ایک خاندان فلسطین سے تھا اور جرمنی آنے سے پہلے لمبے عرصے تک بیروت میں پناہ گزین رہ چکا تھا ۔ دوسری فیملی لبنانی عیسائیوں کی تھی۔جس کو اپنا وطن خانہ جنگی کے سبب چھوڑنا پڑا تھا ۔ عائشہ کے تعلقات دونوں فیملیوں کے ساتھ دوستانہ تھے ۔ عربی زبان ان کے درمیان قدر مشترک تھی۔ مگر دوسری طرف وہاں پر گھانا اور سیرالیون کے افریقن بھی مقیم تھے ، جن کے بارے میں عائشہ کو شبہ تھا کہ وہ لوگ ہیروئین کا کاروبار کرتے تھے ۔ ان لوگوں کی وجہ سے دوبارمکان کی تلاشی لی جا چکی تھی۔ عائشہ جلد از جلد وہاں سے نقل مکانی کرنا چاہتی تھی ، کیونکہ کچھ نوجوان افریقن لڑکے اس کا پیچھا کرنے لگے تھے۔ عائشہ کو خطرہ تھا کہ کسی روز اس پر مجرمانہ حملہ ہوسکتا ہے۔ ڈر کے مارے وہ ہر وقت اپنا کمرہ مقفل رکھتی تھی۔اس کا کہنا تھا کہ ا یسے خوف و ہراس کاسامنا اس کواس سے قبل اپنے وطن میں کبھی نہیں کرنا پڑا تھا ۔ 
 
پھر ایک روز وہی ہوا، جسکا عائشہ کو شروع سے خدشہ تھا۔ ایک رات جبکہ وہ سو رہی تھی، کسی نے ماسٹر چابی سے اسکے کمرے کا دروازہ کھولا اور عائشہ کے بیدار ہونے سے پہلے اس کو اپنے قابو میں کر لیا ۔ اسکے منہ اور آنکھوں پر ٹیپ لگا دی گئی۔ اس طرح عائشہ کو بے بس کرنے کے بعد حملہ آور نے اس کی آبرو ریزی شروع کی ، جس کا سلسلہ ساری رات چلتا رہا۔ ساتھ کے کمروں میں سوئے ہوئے دوسرے مکینوں کو خبر تک نہ ہوئی کہ عائشہ پر کیا قیامت گزر رہی تھی ۔ کہیں صبح دم ظالم نے اس کا پیچھا چھوڑا اور جاتے ہوئے دھمکی دے کر گیا کہ اگر پولیس کو اطلاع دی، تو جان سے مار ڈالوں گا ۔ 
 
اگلے روز عائشہ کو ہمارے ہاں آنا تھا ۔مگر دوپہر تک نہ آئی ا ور اسکی طرف سے کوئی خبربھی ملی۔ اوتا نے خود فون کیا۔ پتہ چلا کہ کوئی سنگین بات پیش آ گئی تھی ۔ اوتا نے کھل کر بتانے کو کہا ، تو عائشہ دھاڑیں مار مار کر رونے لگی ۔ اب واضح تھا کہ ہمیں خود اسکی رہائش گاہ پر جانا تھا ۔ اوتا نے کہا کہ وہ گھر پر رہے ، ہم اسکی طرف آ رہے ہیں ۔ 
 
ہمارے آجانے سے عائشہ کی ہمت بڑھی اور اس نے سارا ماجرا بیان کیا۔ مگر وہ کیس کو پولیس کے پاس لے جانے کیلئے تیار نہ تھی ۔ اسکو خطرہ تھا کہ مجرم اس کو سچ مچ جان سے مار ڈالے گا۔ کیونکہ اسکے پاس ماسٹر چابی موجود تھی ۔ اوتا نے کہا کہ اس چیز کا حل موجود ہے۔ہم اسکے کمرے کا تالا بدلوا دیتے ہیں ، جسکا انتظام میں نے اسی وقت کر دیا۔ہم نے اصرار کیا کہ اسے بہر صورت پولیس کے پاس جانا چاہیئے، وگرنہ مجرم کو مزید شہہ ملے گی ۔ باتوں باتوں میں پتہ چلا کہ اسے گھانا کے ایک نوجوان پر شبہ تھا ، جسکی اس نے ارتکاب جرم کے وقت شکل تو نہیں دیکھی تھی ، مگر جب اس نے اسے دھمکی دی تھی کہ کیسںکو پولیس کے پاس نہ لیکر جائے ، تو اس نے اسکی آواز کو پہچان لیا تھا ۔ 
 
" پھر ہمیں دیر نہیں کرنی چاہیئے۔ ہم تمہارے ساتھ پولیس کے پاس چلتے ہیں اور اگرتم چاہو، تو کسی وکیل کو بلا لیتے ہیں" ۔ اوتا اس بارے میں پوری طرح سنجیدہ تھی۔ 
 
" لیکن اگر مجھے اس جرم کے نتیجے میں حمل ہو گیا ہے، تو کیا میں اپنے بچے کے باپ کو عدلیہ کے سپرد کرنے کی ذمہ دار نہ ٹہروں گی؟" عائشہ کو شاید یہ امید تھی کہ وہ شخص اس سے شادی کرنے کے لئے تیار ہو جائے گا۔ 
 
" ایسے باپ پر لعنت بھیجو" اوتا نے جواب دیا ۔ " آج تم اس کے ہتھے چڑھی ہو اور کل کو کوئی دوسری بے گناہ عورت اس کی ہوس کا شکار بن سکتی ہے" ۔ 
 
پولیس نے کیس درج کر لیا اور اس مکان میں رہنے والے سب مرد باسیوں کو تحقیق کی خاطر چوکی پرحاضر ہونے کا حکم دیا ۔ البتہ مجھے یہ احساس تھا کہ وہ اس معاملے کو کچھ اہمیت نہ دے رہے تھے ۔ ایک سپاہی نے عائشہ کی پیٹھ پیچھے یہاں تک کہا کہ یہ افریقی سیکس کے معاملے میں سب ایک دوسرے کے ساتھ ملوث ہوتے ہیں اور ہو سکتا ہے کہ عائشہ نے خود ہی مجرم کو شہہ دی ہو۔ 
 
آخرکار وہی ہوا ، جس کا ہمیں خدشہ تھا ۔ پولیس نے کئی ہفتوں تک کیس کو طول دینے کے بعد یہ کہہ کر داخل دفتر کر دیا کہ مجرم کا سراغ نہ لگایا جا سکا تھا۔ 
 
دوسری طرف عائشہ نے اوتا کو بتایا کہ وہ حمل سے ہے اور کسی قیمت پر وضع حمل کے لئے تیار نہیں ۔ اس نے کہا کہ اس چیز سے اس کا مذہب اس کو روکتا ہے۔ یوں بھی ہونے والے بچے کا اس معاملے میں کوئی قصور نہیں۔ 
 
ہمیں اس بارے میں دخل دینے کا کوئی حق نہیں پہنچتا تھا ۔ البتہ صاف دکھائی دے رہا تھا کہ عائشہ کی مشکلات میں اضافہ ہونے والا تھا ۔ وہ دو چار ماہ تک مزید کام کر سکے گی ۔ اس کے بعد اس کا سارا وقت دوسری بے نکاحی ماؤں کی طرح اپنے نوزائدہ بچے کی پرورش و پرداخت پر لگے گا ۔ ہماری نظر میں عائشہ یوں بھی بیوقوفوں کی جنت میں رہتی تھی۔ اس کے ہونے والے بچے کے باپ نے اس سے شادی کرنے کی خواہش کااظہارنہ کیا تھا ۔ اس کے باوجود عائشہ آس لگائے بیٹھی تھی ۔ 
 
ہمارے آرمینیا کے سفر پر جانے سے چنداں پہلے عائشہ کا بیٹا پیدا ہوا تھا ، جسکا نام اس نے ہاشم رکھا تھا ۔ اوتا نے اسکے بیٹے کیلئے بہت سے تحفے خریدے اور پہننے کیلئے کپڑے بنا کر دیئے تھے۔ عائشہ خوش تو بہت تھی ، مگر یہ بات اس کو ذرا نہ بھاتی تھی کہ اس کا بیٹا باپ کے بغیر پیدا ہوا تھا ۔ اس نے کہا کہ اگر وہ محبت کی پیداوار ہوتا ، تو بات دوسری تھی ا ور قابل درگزر ہوتی۔ البتہ اسے پتہ تھا کہ عربوں میں زمانہ قدیم سے یہ خیال چلا آتا ہے کہ زنا بالجبر کے نتیجے میں پیدا ہونے والی اولاد بہت جیدار ہوتی ہے ۔ 
 
اوتا کی نظروں میں عائشہ بیک وقت بہت بہادر اورنہایت بیوقوف عورت تھی۔ بہادر اس لئے کہ وہ اپنی اولاد کی خاطر ہر قربانی کرنے کے لئے تیار تھی ۔ اور بیوقوف اس لئے کہ اس کے خیالات ذرہ بھر قابل عمل نہ تھے ۔ بچے کے بغیر اس کی مشکلات اتنی بے تحاشا تھیں کہ ختم ہوتی نظر نہ آتی تھیں۔ بچے کی موجودگی میں ان میں مزید اضافہ ہونے کی توقع تھی۔ ہم نے اسے کہہ رکھا تھا کہ اگراسے کسی قسم کی مدد درکار ہو، توبلا تردد ہمیں بتائے۔ اوتا کو افسوس ہو رہا تھا کہ ہم آرمینیا سے ، جہاں پر ہمیں ابھی مزید ایک ہفتہ رکنا تھا، عائشہ کے لئے کچھ نہ کر سکتے تھے۔ ہمیں تو یہ بھی پتہ نہیں چل رہا تھا کہ اسے کس قسم کی ایمرجنسی در پیش تھی۔ 
 
خدا خدا کر کے سفر کا آخری ہفتہ اختتام کو پہنچا اور ہماری واپسی کا دن آیا۔ اوتا نے وہ سات دن جیسے دھکتے ہوئے کوئلوں پر گزارے تھے۔ ہوائی جہاز میں چار ہفتوں کے بعد ہمیں جرمن اخبارات پڑھنے کو ملے ۔گرمیوں میں جرمنی کی آدھی آبادی غیرملکوں کی سیر و سیاحت پر نکلی ہوئی ہوتی ہے ۔ یہاں تک کہ پارلما ن بھی گرماکی تعطیلات مناتی ہے اور دو ماہ کیلئے اپنی کاروائی روک دیتی ہے ۔ حکومت کے چھوٹے بڑے سب کارندے ملک سے غیر حاضر ہوتے ہیں اور ہر قسم کی سیاسی سرگرمیاں قریب قریب معطل ہوجاتی ہیں۔جرمنی میں ان دنوں کو "ترش کھیروں کے موسم "کے نام سے یاد کیا جاتا ہے۔ کیونکہ خبروں کا اتنا مندا ہوتا ہے کہ جو بات عام حالات میں اخباروں میں جگہ نہیں پاتی، وہ بھی اس موسم میں پہلے صفحے پر جلی حروف میں چھپ جاتی ہے ۔ اکثراخباروں میں جرمنوں اور غیر ملکیوںکے باہمی تعلقات پر تبصرے چھپے ہوئے تھے۔ آخر کسی طریق سے صحافیوں کو اپنے کالموں کے پیٹ تو بھرنے تھے۔ 
 
ہماری واپسی شام کے وقت سورج غروب ہونے کے بعد ہوئی ، اس لئے کسی سرکاری دفتر سے رابطہ نہ کیا جا سکتا تھا اور عائشہ کے فون نمبر پر وہی ریکارڈ چل رہا تھا کہ اس نمبر کے تحت کوئی کنکشن نہیں ہے ۔ اوتا نے کہا کہ ہمیں اگلے روز خود وہاں پر جا کر پتہ کرنا چاہیئے کہ عائشہ کدھر غائب ہو گئی تھی اور اس کی رہائش گاہ کا فون کیوں کٹ گیا تھا۔ اس وقت تک ہمارے فرشتوں کو بھی خبر نہ تھی کہ کیسی خبر ہماری راہ تک رہی ہے ۔ 
 
اگلی صبح ہم وہاں پر پہنچے ، تو یہ دیکھ کر حیران ہوئے کہ عائشہ کے مکان کی طرف جانے والا راستہ بند تھا ۔ ہم نے کار کوایک قریبی سڑک پر چھوڑا اور پیدل چل کر مکان والی گلی میں داخل ہوئے ۔ عائشہ کی رہائش گاہ جل کر راکھ ہو چکی تھی ۔ عمارت کا صرف ڈھانچہ باقی تھا ۔ جسکے سامنے پولیس کی کار راستہ روکے ہوئے کھڑی تھی ۔ ہمارے پوچھنے پر ایک سپاہی نے بتایا کہ دس روز قبل وہ مکان آگ لگنے کے سبب جل گیا تھا۔ انسانی نقصان کے بارے میں اس نے کہا کہ کچھ لوگ مارے گئے تھے اور کچھ زخمی ہوئے تھے ۔ مزید معلومات حاصل کرنے کے لئے ہمیں پولیس کے ہیڈ کوارٹر سے رابطہ کرنا ہو گا۔ 
 
وہاں پر جا کر پتہ چلا کہ عائشہ ہسپتال میں داخل تھی ، کیونکہ اس نے آگ لگنے پر اپنے پہلی منزل پر واقع کمرے کی کھڑکی سے چھلانگ لگا کر جان بچائی تھی۔ اس کوشش میں اس کی دونوں ٹانگیں ٹوٹ گئی تھیں۔ اس نے بازوؤں میں اپنا نوزائدہ بیٹا اٹھایا ہوا تھا، جسے حیرت انگیز طور پر کوئی مہلک زخم نہ آیا تھا اور وہ خیر و عافیت سے تھا ۔ البتہ عائشہ کی حالت ابتدائی دنوں میں بہت مخدوش رہی تھی۔ 
 
ہم فوراً ہسپتال میں پہنچے۔ عائشہ کی حالت سنبھل گئی تھی۔ اسکی ٹانگوں کا اپریشن کامیاب رہا تھا اور وہ سہارے سے تھوڑا بہت چلنے لگی تھی۔ اسے ہماری آمد سے بہت خوشی ہوئی۔ اس نے حادثہ سے تیسرے روز ہمارے گھر پر فون کیا تھا ، مگر اسے خیال نہ آیا تھاکہ اسے ہسپتال کا فون نمبر پیچھے چھوڑنا چاہیئے تھا ۔ وہ بہت خوش تھی کہ اسکا بیٹا ہاشم معجزانہ طور پر بچ گیا تھا ۔ 
 
اس نے بتایا کہ جب اس رات آگ لگنے پر دھویں کے سبب اس کی آنکھ کھلی اوروہ اپنے کمرے کا دروازہ کھول کر سیڑھیوں کی طرف بھاگنے کے خیال سے کوریڈور میں نکلی ، تو وہاں پر دھواں اس قدر کثیف تھا کہ اسے کچھ نظر نہ آتا تھا اور سانس لینی مشکل تھی ۔ اس لئے وہ واپس اپنے کمرے میں چلی گئی اور دروازہ بند کر دیا۔ 
 
" میری آنکھوں کے سامنے موت کا بھوت ناچ رہا تھا" ۔ عائشہ نے عربی اور جرمن کی کھچڑی میں اور ہاتھوں کے اشاروں سے بتایا:" میں نے جلدی سے ہاشم کو اٹھایا اور اس کو اپنے بازؤں میں بھینچ کرکھڑکی میں سے چھلانگ لگا دی " ۔ 
نرس نے ، جو وہاں پر ڈیوٹی دے رہی تھی ، بتایا کہ عائشہ خوش قسمتی سے روٹوڈنڈرون کی جھاڑی کے اوپر گری تھی ، جس کی شاخوں نے اس کو سنبھال لیا تھا۔ وگرنہ وہ خود اپنے بوجھ تلے پس کر مر جاتی۔ بچے کو اس نے کمال ہوشیاری سے اس طرح اٹھا رکھا تھا کہ وہ زمین پر گرنے کی بجائے اس کے جسم سے چمٹا رہا اورزخمی ہونے سے بچ گیا۔ 
 
اس حادثے میں دس افراد زخمی ہوئے تھے اور چار جل کر مر گئے تھے۔ مرنے والوں میں گھانا کا وہ نوجوان بھی شامل تھا ، جس نے عائشہ کے بیان کے مطابق اس پر مجرمانہ حملہ کیا تھا۔ لبنانی خاندان کا ایک لڑکا مارا گیا تھا ، جبکہ فلسطینی فیملی کے سب افرادبچ گئے تھے ۔ ان میں سے کوئی زخمی بھی نہ ہوا تھا ۔ اس فیملی کے ایک نوجوان امین کی آنکھ بروقت کھل گئی تھی اور اس نے سب کو بیدار کیا تھا اور ان کو آگ سے بچانے میں کامیاب ہو گیا تھا ۔ اس نے مکان کے دوسرے باسیوں کو بھی بچانے میں دلیری سے کام لیا تھا ۔ پولیس نے اپنی پہلی رپورٹ میں اس کا ذکر خاص طور پرتعریفی رنگ میں کیا تھا ۔ مگر دوسرے روز ریڈ کراس کے ایک ورکر نے بیان دیا کہ زخمیوں کو ہسپتال لے جاتے ہوئے امین نے کہا تھا کہ آگ انہوں نے لگائی تھی۔ 
 
جب امین سے اس بارے میں پوچھا گیا ، تو اسنے بتایا کہ اسنے خود آگ لگانے کی بات نہیں کی تھی ۔ صرف یہ کہا تھا کہ آگ "انہوں" نے لگائی تھی۔ اسکی مراد فاشسٹوں سے تھی، جو نئے نازیوں کے روپ میں جرمنی میں پھر سے سر اٹھا رہے ہیں۔ مگر سرکاری وکیل اس بارے میں کچھ سننے کیلئے تیار نہ تھا۔ اس نے امین کو مجرم قرار دیتے ہوئے مجسٹریٹ سے اسکا ریمانڈ حاصل کر لیااورمزید تفتیش کی کاروائی کو روک دیا

کتابوں کی باتیں
نام کتاب:    ماوراۓ سخن (شاعری) 
شاعر:          مہتاب حیدر نقوی 
ناشر:  خود مصنّف 
ملنے کے پتے: ۱۔ ایجوکیشنل بک ہاؤس، شمشاد مارکیٹ، علی گڑھ 
۲۔ مکتبہ جامعہ، علی گڑھ، دہلی 
مکتبہ شعر و حکمت، سوماجی گوڑہ حیدرآباد ۵۰۰۰۸۲ 
قیمت:      ڈیڑھ سو روپئے 
پیشِ نظر کتاب مہدی حیدر زیدی کا دوسرا مجموعۂ کلام ہے۔ اس سے پیشتر ان کا مجموعہ ’شبِ آہنگ‘ کے نام سے 1988ء میں چھپ چکا ہے۔ 
کتاب کے شروع میں"حرفِ آغاز" کے تحت شاعر نے اپنی مختصر تحریر دی ہے جس کا یہ جملہ ان کی شاعری کی ’پالیسی‘ کا صحیح آئینہ دار ہے: 
"مجھے تو اپنے دکھوں میں مگن رہنے کی عادت ہے جس کا اظہار تخلیقی سطح پر کرنے کی کوشش کرتا ہوں۔" اس تحریرکے بعد قاضی جمال حسین کا پیشِ لفظ ہے "پرِ عنقا پہ رنگِ رفتہ سے کھینچی ہیں تصویریں" کے عنوان سے۔ اس میں شبہ کی گنجائش نہیں کہ مہتاب حیدر نے کلاسیکی پیرایۂ اظہار اپنا کر بھی اس میں جدّت پیدا کی ہے۔ اور اس کا مجموعی تاثّر ایک خوابناک فضا کی تعمیر کرتا ہے۔ کچھ اشعار کا نمونہ تو بعد میں پیش کروں گا، پہلے ان کے پیراۓ کے بارے میں دو باتیں۔ 
مہتاب کا لہجہ اور لفظیات پر کلاسیکیت کا گیرا اثر ہے لیکن اس کے باوجود وہ معانی کی نئ جہتیں دریافت کرنے میں کامیاب ہوۓ ہیں۔  ان کا ہی شعر ہے: 
پرانی آستین سے پرانے بُت کرو رہا 
نئ زمین پر نۓ خدا کو معتبر کرو 
یہ ایک شعر دیکھۓ، الفاظ پچھلی صدی کے سہی، لیکن معانی پکار کر کہتے ہیں کہ میرا خالق اکیسویں صدی کا ہے 
سفرِ شوق میں ہر چند کہ دشواری ہے 
چادرِ صبر مگر دھوپ کی شدّت کے قریب 
جس کو کہتے ہیں وفا، اہلِ وفا جانتے ہیں 
پیاس رہتی ہے لبِ لعلِ شہادت کے قریب 
رشتۂ عشق و ہوس اہلِ نظر سے پوچھو 
ایک انکار رہا کرتا ہے بیعت کے قریب 
نقوی نے متنوع مشکل اور اچھوتی زمینوں کا انتخاب کیا ہے، لیکن اس میں ناسخ کی طرح محظ لفظی پہلوانی نہیں دکھائ ہے، ان کی کوشش یہی رہی ہے کہ انھوں نے اندازِ کہنہ میں بھی نۓ مضامین باندھے ہیں، اور یہ بڑی کامیابی ہے۔ ذرا ان کی کچھ ردیفیں دیکھۓ، میں پورے اشعار نہیں لکھ رہا۔ قافیے اور ردیف کے درمیان میں نے نقطے دئے ہیں۔ 
اُسی درد آشنا دل کی۔۔۔۔  طرفداری ۔۔۔۔   میں رہتے ہیں 
کسی کے خواب سے باقی نہ ۔۔ بیداری ۔۔ سے قائم ہے 
ہم جو خاموش رہیں گے تو ۔۔۔ہوا ۔۔۔ بولے گی 
ہونے والا ہے یہاں اب کے  ۔۔۔۔۔ تماشا ۔۔ کچھ اور 
اپنے خدا پہ میں نثار، اس کے ۔۔۔ جلال۔۔۔ میں ہوں گُم 
مجھ پہ دروازۂ مہتاب ۔۔ کھلا  ۔۔پہلی بار 
آخر میں کچھ مکمل اشعار: 
کسی کے نغمۂ آشفتگی سے شور انگیز 
یہی خرابہ جو پہلے کبھی تھا خانۂ دل 
دل ہی نہیں یہ دیدۂ تر بھی اُٹھاتے ہیں 
کس بوجھ کو یہ تارِ نظر بھی اُٹھاتے ہیں 
ایسا نہیں کہ ہم یوں ہی مصروفِ خواب ہیں 
پلکوں پہ بارِ شام و سحر بھی اُٹھاتے ہیں 
 سارے منظر ہیں جمالِ یار کی تحویل میں 
اس کی آنکھوں سے کوئ منظر چرا کر لے چلوں 
کتاب پروفیسر پرویز احمد کے سرورق کے ساتھ خوبسورت چھپی ہے۔

نام کتاب: شام بھی تھی دھواں دھواں
مصنّف/مترجم: رفیق انجم
ناشر: گلستاں پبلی کیشنز، 16، زکریا سٹریٹ، کولکاتا 700073
تبصرہ: اعجاز عبید
 
ڈرامہ اپنی ذات میں دو پہلو رکھتا ہے، ایک ادب کی صنف کے طور پر اور دوسرے تھئیٹر کے ذریعے عوامی پیش کش کی شکل میں۔ اور یہ دونوں پہلو بڑی حد تک ایک دوسرے سے جڑے ہوۓ ہیں۔  اور جہاں تک سوال کسی مخصوص زبان کے ڈرامے کا ہے تو مجھے یہ کہنے میں کوئ عار نہیں کہ اگر کسی زبان میں اسٹیج کی اچھّی روایت رہی ہے تو اس زبان میں بطور صنفِ ادب بھی ڈرامہ کافی اہمیت اختیار کر لیتا ہے۔ ہندوستان کے تناظر میں ہی دیکھا جاۓ تو یہ صورتِ حال صرف بنگالی اور مراٹھی ڈراموں کے ساتھ ہے کہ مغربی بنگال اور مہاراشٹر دونوں ریاستوں میں عوامی تھئیٹر کی روایت شاندار رہی ہے، عوام اور حکومتوں سے اس کے فروغ میں زیادہ تعاون بھی ملتا رہا ہے اور یہی وجہ ہے کہ ان دونوں صوبوں کی زبانوں میں بھی اسے بطور صنفِ ادب کے اہمیت حاصل ہے۔ اردو کا معاملہ کچھ مختلف ہے، ایک تو یہ کہ عوام کی حد تک اس کی زبان ہندی سے زیادہ مختلف نہیں ہے،  (آگرہ بازار جیسے ڈرامے کو بھی ہندی ڈرامہ کہہ کر پیش کیا جا چکا ہے) اور نہ اردو کا اپنا کوئ صوبہ ہے۔ آٖغا حشر سے اردو تھئیٹر کی روایت ضرور شروع ہوئ لیکن یہ وہ زمانہ تھا جب ہندی کا چلن بھی نہیں کے برابر تھا۔ آزادی کے بعد جب ہندی کو قومی زبان کے روپ میں حکومتِ ہند نے قبول کیا تو "ہندوستانی" ڈرامے نے ہندی ڈرامے کا روپ اختیار کر لیا۔  اردو میں جو ڈرامے لکھے بھی گۓ، وہ کچھ محض کاغذی زینت بنے رہے، کچھ ریڈٖیائ ڈراموں کی شکل میں ریڈیو سے نشر ہوۓ اور بہت کم سٹیج پر پیش کۓ گۓ۔  کم از کم ہندوستان میں (پاکستان میں ڈرامے کے ارتقاء سے میں کماحقّہٗ واقف نہیں  اس لۓاس سلسلے میں خاموش رہنے میں ہی میری خلاصی ہے) بنگلہ اور مراٹھی ڈراموں نے تھئیٹر اور ادب دونوں جگہ اپنی اہمیت منوا رکھی ہے۔ اس مقبولیت کی وجہ سے بھی اردو میں ان دونوں زبانوں کے ڈرامے بھی اکثر ترجمہ کۓ گۓ ہیں۔
پیشِ نظر کتاب بھی ایسی ہی ایک کتاب ہے جس میں کولکاتا کے ایک تھئیٹر گروپ ’چُپ کتھا‘ کے پیش کردہ دو ڈراموں کا اردو میں ترجمہ پیش کیا گیا ہے۔ مترجم رفیق انجم نے خود اپنے پیش لفظ (جس کاانھوں نے’ ایسا لگتا ہے کہیں تہہ میں سمندر ہے یہاں‘ کا نام دیا ہے) میں اعتراف کیا ہے کہ ’چپ کتھا اس اعتبار سے منفرد ہے کہ یہ گروپ بیک وقت بنگلہ اور ہندی دونوں زبانوں میں ڈرامے پیش کرتا ہے۔ اب تک اس گروپ کے لۓ میں نے چھہ ڈرامے ترجمہ کۓ ہیں، یہ سبھی ڈرامے سٹیج  ہو چکے ہیں۔‘ اس سے پتہ چلتا ہے کہ پیشکش کے طور پر ان کو بھی ہندی ڈراموں کا نام دیا گیا تھا لیکن کیوں کہ یہ کتاب اب اردو میں چھپی ہے، اس لۓ اب انھیں اردو ڈراموں کی شکل میں پیش کیا جا رہا ہے۔
’چپ کتھا‘ کے پیش کردہ اور رفیق انجم کے ترجمہ شدہ ڈراموں میں سے دو ڈرامے اس کتاب میں شامل کۓ گۓ ہیں۔ پہلا ڈرامہ الیکسی آربوژوف کے روسی ڈرامے (جس کے انگریزی ترجمے کا نام Old Times دیا گیا ہے) کا ترجمہ ہے جو در اصل موہت چٹوپادھیاۓ کے بنگلہ ترجمے ’تکھن بِکیل‘ کی اردو شکل ہے۔ اردو میں اسے ’شام بھی تھی دھواں دھواں۔۔‘ کا عنوان دیا گیا ہے جو کتاب کا نام بھی ہے۔
دوسرا ڈرامہ ’جنم دن‘ ول گبسن کے  انگریزی ڈرامے  The Miracle Worker کا ترجمہ ہے اور یہ بھی براہ بنگلہ موہت چٹوپادھیاۓ کے ہی اسی نام کے ترجمے سے کیا گیا ہے۔ یہ ڈرامہ مشہور نا بینا خاتون ہیلن کیلر کی زندگی کے ایک پہلو کا احاطہ کرتا ہے۔
یہ دونوں تراجم رفیق انجم نے بنگلہ کے توسّط سے کۓ ہیں اس لۓ میں سمجھتا ہوں کہ ان کو ہندوستانی ماحول اور محاورے میں ڈھالنے میں زیادہ مشکل پیش نہیں آئ  ہوگی۔ بنگلہ ڈرامے کا ماحول اور محاورہ اردو ہندی سے زیادہ مختلف نہیں لیکن انگریزی ڈرامے میں بھی کرداروں کے انگریزی ناموں کے علاوہ زبان میں زیادہ اجنبیت کا احساس نہیں ہوتا۔ اور اس کے لۓ رفیق انجم ہی نہیں، موہت چٹوپادھیاۓ بھی تعریف کے مستحق ہیں۔
ڈرامہ اگرچہ پڑھنے کی چیز نہیں ہے لیکن اس کتاب کا مطالعہ بھی کیا جاۓ تو ترجمے سے یہ کم ہی محسوس ہوتا ہے کہ یہ ترجمہ ہے۔ ’شام بھی تھی دھواں دھواں‘ میں اگرچہ اجنبیت کے در آنے کے زیادہ مواقع تھے لیکن اسے پڑھ کر اوریجنیلٹی کا احساس ہی ہوتا ہے جو ترجمے کی بڑی کامیابی ہے۔
اور جیسا کہ میں نے لکھا ہے کہ ڈرامے کی اصل کامیابی  عوامی پیشکش ہوتی ہے، اور یہ دونوں ڈرامے کامیابی سے تھئیٹر میں پیش کۓ جا چکے ہیں جن سے ان ترجموں کی قوّت کا پتہ چلتا ہے۔ اندرونی فلیپ پر ڈرامے سے جڑے ظہیر انور کا بیان ہے، ’میں نے ان ڈراموں کا بڑا تاثّر سٹیج پر دیکھا ہے‘، اور صدیق عالم رقم طراز ہیں،’میں سٹیج پر اس (شام بھی تھی۔۔) ڈرامے کو دیکھ کر مبہوت رہ گیا تھا‘ ۔ ان مقولات کی اس لۓ ضرورت پڑی کہ یہ ڈرامے میں نے دیکھے نہیں، صرف پڑھےہیں۔ اس کامیابی کے لۓ رفیق انجم مبارکباد کے مستحق ہیں۔ ان سے یہ امید رکھنا بعید از کار نہیں ہوگا کہ وہ اردو میں اوریجنل ڈرامہ تصنیف کریں اور سٹیج پر پیش کریں۔
کتاب گلستاں پبلی کیشنز نے بہت خوبصورتی سے چھاپی ہے۔ قیمت ہے دو سو روپئے۔

نام کتاب                             رازِ حیات
شاعر                      خضر ناگپوری
ناشر                       شاید خود مصنّف
صفحات                   210
قیمت                                100 روپۓ
مبصّر                      اعجاز عبید
اردو شاعری بطور خاص ہند وپاک میں مختلف سمتوں میں سفر کرتی ہے۔ اس کی ایک سمت ان شعراء کی ہے جو بزعم خود کو تلمیذ اللرحمٰن کہتے ہیں اور محض رسائل اور اپنے مجموعوں میں چھپتے ہیں۔ ایک سمت ان شعراء کی ہے جن کا کلاسیکی ادب کا مطالعہ نہ صرف گہرا ہے بلکہ عروض پر بھی گہری نظر ہے۔ ان کا شمار استاد شعراء میں ہوتا ہے۔ لیکن یہ ہماری بدقسمتی ہے کہ ایسے بیشتر شعراء مقامی مشاعروں کی حد سے آگے نہیں بڑھتے۔ کسی فن کار کےاطمینانِ قلب کے لۓ اس کی صلاحیتوں کا اعتراف ضروری ہوتا ہے۔ اور یہ حضرات محض اپنے شاگردوں کے احترام اور تعظیم سے مکمل مطمئن ہو بیٹھتے ہیں۔ اردو کے ہر شہر میں ایسے اساتذہ کا وجود اب تک تو قائم ہے لیکن یہ اگلے وقتوں کے لوگ ہیں، ان کے بعد یہ خلا کبھی پر نہیں ہو سکے گا۔
خضر ناگپوری ایسے ہی قادر الکلام شاعروں میں سے ہیں جن کی شہرت ناگپور یا مہاراشٹر سے آگے نہیں جا سکی ہے۔ ان کی خاطر خواہ پذیرائ نہیں ہوئ اس پر انھوں نے مختلف مقامات پر مناسب طنز سے کام لیا ہے، انتساب میں ہی رقم طراز ہیں:  ’"رازِ حیات" کو میں اپنے ان تمام کرم فرماؤں کے نام منسوب کرتا ہوں جنھوں نے میری ادبی زندگی میں روڑے اٹکانے کی ہر ممکن کوشش کی اور اپنی کوششوں میں ایک حد تک کامیاب بھی ہوۓ‘۔ 
شاعر محترم کا تعلق ناطق گلاٹھوی سے ہے یعنی خضرصاحب کے استاد مرزا ظفر حسین ظفر ناگپوری ناطق کے شاگرتد تھے۔ یہ دوسری بات ہے کہ ناطق کا رنگ خضر میں زیادہ نظر آتا ہے۔ شروع کے صفحات میں اپنی تصویر سے اوپر ان دونوں بزرگوں کی تصاویر دی گئ ہیں۔  اور تبرّکاتِ عالیہ کے تحت ان دونوں  کی دو دو غزلیں بھی شامل کی گئ ہیں۔ دیباچہ ناگپور کے ایک اور بزرگ استاد شاعر جبار سحر ناگپوری نے لکھا ہے۔ ساتھ ہی خضر ناگپوری نے اپنے  تین نثری مضامین بھی شاید یہ سوچ کر شائع کر دۓ ہیں کہ پھر صبح ہو نہ ہو۔ یہ مضامین ہیں ’ماہئے کی بحروں کا تعیّن‘۔ غالب کی ایک متنازعہ رباعی کا تجزیہ‘ اور ’غالب کے نام سے منسوب ناموزوں رباعی‘۔ ان میں خضر نے یہ ثابت کیا ہے غالب کی ناموزوں رباعی "دل رک رک کر بند ہو گیا ہے غالب" کی شکل میں معروف ہے جب کہ درست میں صرف ایک بار ’رک‘ ہونا چاہۓ۔ اور فاضل مصنف کا خیال ہے کہ ’رک رک‘ سے رباعی مہمل ہو جاتی ہے جو نظم طباطبائ کی راۓ سے قطعی مختلف راۓ ہے۔
اب آئیں اصل کتاب یعنی خضر ناگپوری کے کلام کی طرف۔ قدیم دواوین کی طرز پر اسے ردیف وار ترتیب دیا گیا ہے۔  غزلیات کے بعد منظومات، تضمینیں، رباعیات اور قطعات کے بعد  متفرق اشعار، چند سہروں کے چیدہ اشعار اور ایک گیت شامل ہے۔
نمونے کے اشعار وہی دینا بہتر ہے جن سے رنگِ خضر اور اس میں رنگِ ناطق بلکہ رنگِ داغ جھلکتا ہے:
محبت میں بن آتی ہے کبھی دل پر کبھی جاں پر
کبھی ہے یہ خسارے میں، کبھی ہے وہ خسارے میں
 
اچھا چل اب تو رہے یا میں رہوں
آج کے دن سر نہیں یا شر نہیں
 
لے دے کے ایک دردِ محبّت تھا میرے پاس
اس کو بھی کہہ رہے ہو کہیں بھول آئیے!!
 
دل کی باتوں میں ہم آۓ تو گئی عشق کی جان
ہم کو مروا دیا ظالم نے بڑھاوا دے کر
 
دل کو کسی حسیں جگہ کی تلاش ہے
دیکھوں تو نا مراد بناتا ہے گھر کہاں
 
شاید وہ سیرِ باغ کو آۓ تھے صبح دم
اتری ہوئ سی آج ہے صورت گلاب کی
 
آخر میں زمینِ غالب میں یہ بے پناہ اشعار دیکھیں:
مٹ گۓ شکوے، دل آئینہ ہوا اے دوست
پیشِ نظر اب کوئ غبار نہیں ہے
ٹھہرو ابھی دل کی نات وہ نہ سنیں گے
بیٹھو ابھی وقت سازگار نہیں ہے
رنگِ چمن خضر ہے چمنِ عریانی
آنکھ پہ اب پردۂ بہار نہیں ہے
کتاب (شعری مجموعہ) تنکا تنکا آشیاں
شاعر                مختار احمد کوثر
ناشر                 ادارۂ نیا سفر۔ ٦۶۸۔ مرزا غالب روڈ۔  الہ آباد
قیمت              سو روپیے
تبصرہ               اعجاز عبید
  
شاعر کا یہ پہلا مجموعہ کلام ہے لیکن یہ کسی نو مشق شاعر کی کتاب نہیں اگرچہ ایک گم نام شاعر کی ہے۔ مختار احمد کوثر اپنی گوناں گوں مصروفیات کے دوران بھی شعر و سخن کے پودے کی آبیاری خاموشی سے کرتے رہے۔ اگرچہ مقامہی طور پر ان کی خاطر خواہ پذیرائ ضرور ہوئی لیکن اتنی نہیں جتنی کے وہ مستحق ہیں۔ ان کی شاعری اصل انسانی جذبات کی شاعری ہے۔ ایک ایسے درد انسان کی جس کے لاتعداد خواب ہوں، اگرچہ ادھورے رہ گۓ ہوں۔ بختیار مشرقی نے اپنے تبصرے میں (اسی کتاب میں شامل) بجا لکھا ہے کشاعرِ موصوف تیغؔ الہ آبادی کے قتیل ہیں اور انھیں کا لب و لہجہ اکثر اپنایا ہے۔ وپہی تیغ کی کاٹ ان کے کلام کا بھی خاصّہ ہے۔ لگی لپٹی کے بغیر جو انھوں نے محسوس کیا ہے، بے لگام کہہ دیا ہے۔
وطن کو تقسیم کرنے والوں کی تم نے فہرست تو بنا ئ
کہیں تمھارا بھی نام آیا، کہیں تمھارا بھی نام آۓ
 
جب اندھیری رات تھی ہم نے جلایا خونِ دل
اور ہمیں اس روشنی میں اب نہ پیچانے گۓ
1954 سے 1961 تک شاعر  پیکنگ میں اردو کے استاد رہے اور وہاں کے قیام میں سوشلزم کو قریب سے دیکھنے کا موقعہ ملا۔ ہندوستان کے بھی سوشلشزم کا خواب دیکھنے والوں سے ربط رہا لیکن وہ نرے ترقی پسند شاعر نہیں بنے۔ اھرچہ م،قصدی شاعری کا ان کا مشن جاری رہا لیکن ان کے لہجے نے شعریت سے کنارہ کشی  اختیار نہیں کی اور یہ شعریت بھی انوکھے موضوعات میں۔ یہ شعر دیکھیں جو پچھلےٹائٹل پر ہی دیف ہے
صفر کا ہوں ہندسہ مجھے تم خود اپنی ہستی سے ضرب مت دو
کہ حاصلِ ضرب میں تمھارا وجود بھی مجھ میں ضم ملے گا
عرضِ ناشر میں علی احمد فاطمی نے اپنے تعلقِ خاطر کی بات کی ہے کہ شاعر فاطمی کے خسر اور چچیرے بھائ بھی ہیں۔ نختیار مشرقی کے تبصرے کے علاوہ  ’کچھ اپنی بات‘ کے تحت کوثر نے اپنا بیان دیا ہے اور اپنی زندگی اور شاعری کے محرّکات کا ذکر کیا ہے۔ کتاب میں دعا، نعتیں، سلام اور منقبت کے بعد 132 غزلیات ہیں ، پھر کچھ قطعات اور رباعیات اور آخر میں ’پتہ پتہ بوٹا بوٹا‘‘ کے تحت متفرّق اشعار۔
کچھ نمونے کے اشعار آپ بھی سن لیں:
جل رہا ہے نفرتوں کی آگ میں سارا چمن
اپنے ہاترھوں میں چمن کا انتظام آیا تو کیا
عین ممکن ہے یہ کوثرؔ انقلابی دور میں
کل کا آقا آج کا بن کر غلام آیا تو کیا
 
نہ جانے کتنے ستاروں کا خون ہوتا ہے
پھر اس کے بعد کوئ آفتاب ابھرتا ہے
 
کوثرؔ کسی کے وعدے کا کیا اعتبار ہے
یہ شمعِ انتظار جلے احتیاط سے
 
گنبد کے مکینوں کو چٹّانوں سے کیا لینا
شاہین کی فطرت تو مت ڈھونڈھ کبوتر میں
 
عاکف شیراز کے سرورق کے ساتھ کتاب خوبصورت چھپی ہے۔ امید ہے کہ ادبی دنیا میں مختار احمد کوثرؔ کی اس کتاب کی  اچھی پذیرائ ہوگی۔
نام کتاب          عکسِ روشن
مصنٓف             اسحٰق انور
ناشر                 اخبار اڑیسہ پبلی کیشنز، دیون بازار، کٹک 753001، اڑیسہ
مبصّر                 اعجاز عبید
 
اڑیسہ ریاست اگر چہ اردو کے حساب سے گوشۂ گم نامی میں پڑی ہے۔ لیکن اردو والے چاہے کتنی ہی کم تعداد میں ہوں، ان میں ضرور کچھ لوگوں میں ادبی ذوق پایا جاتا ہے۔  اردو میں  نعت گوئ کی روایت بھی برسوں پرانی ہے اور اسی روایت کا ثبوت زیر نظر مجموعہ ہے۔ اسحٰق انور نے اگرچہ شاعری کافی عمر گزرنے کے بعد شروع کی ہے لیکن اس مجموعے سے کافی کہنہ مشقی ظاہر ہوتی ہے۔ یہ اس بات کا ثبوت ہے کہ شاعر نے کلاسیکی ادب کا غائر مطالعہ کیا ہے۔ اور بطور خاص نعت گوئ سے ان کا شغف نہ صرف ان کے حبِّ رسول کی روشن مثال ہے بلکہ اس کتاب میں شامل مضامین سے یہ بھی پتہ چلتا ہے کہ وہ اردو ادب میں قوالی گائیکی کے راستے سے وارد ہوۓ ہیں۔ شاید یہی وجہ ہے کہ مشہور نعتوں کو اپنی نوا دیتے دیتے انھیں خیال آیا کہ وہ اپنے ہی الفاظ کو بھی نوا دے سکتے ہیں۔ کلام کی پاکیزگی کا ثبوت ان کے وہ اشعار بخوبی دیتے ہیں جو کتاب کے شروع میں دۓ گۓ ہیں:
لگا رکھا ہے میں نے ان کی یادوں کا شجر دل میں
سکوں کی چھاؤں میں محفوظ میرے گھر کا آنگن ہے
چمکتا ہے اجالوں سے نواح جاں کا ہر گوشہ
کہ میرے دل کے شیشے میں انہیں کا عکسِ روشن ہے
مجموعے کا پیش لفظ علامہ عبد المجید فیضی سمبل پوری کا تحریر کردہ ہے اور ایک اور مضمون اسحٰق انور کے استاد سعید رحمانی نے لکھا ہے۔ ایک تحریر ’میں اور میری شاعری‘ خود شاعر کا بیان ہے۔ مجموعے میں 61 نعتیں ہیں اور ہر نعت کا عنوان اسی کے کسی مصرعے سے دیا گیا ہے جس کی اگر چہ ضرورت نہیں تھی کہ یہ محض اردو اخباروں میں چھپنے والی غزلوں کا اندازِ پیشکش ہے۔ ایک بات اور ان کی نعتوں کو نمایاں بناتی ہے وہ ہے کچھ نعتوں میں ردیف میں ایک ہی لفظ کا دہرایا جانا۔ جیسے ’دھیرے دھیرے‘ ’پاکیزہ پاکیزہ‘  ردیف والی نعتیں، یا وہ نعت جس کے قوافی ہیں نورانی نورانی، پریشانی پریشانی۔ ایسا لگتا ہے کہ شاعر نے قوّالی میں بہتر طور پر پیشکش کی وجہ سے اس قسم کے الفاظ کو ردیف و قوافی بنانے کی کوشش کی ہے۔
نمونے کے لۓ کچھ اشعار پیش ہیں:
جس نور سے روشن ہے کونین کا ہر گوشہ
اس نور کی ہر دم ہے برسات مدینے میں
 
کر کے وضو ہم اشکوں سے پڑھتے ہوۓ درود
اللہ کے حبیب کی مدحت کریں گے ہم
 
دنیا کا ہے سب سے اول گھر یہ کعبۂ اقدس سچ ہے مگر
کعبے کی عمدہ انگوٹھی کا طیبہ میں نگینہ دیکھیں گے
 
اجل تو ملنا ہمیں آ کے اب مدینے میں
قسم خدا کی ترا انتطار دیکھیں گے
 
آخری شعر میں انتظار دیکھنا کے غیر فصیح محاورے کے باوجود شعر جذبہ و فکر کے لحاظ سے عمدہ ہے۔ 
مصنف نے اپنے قلم سے کتابت کی کئ غلطیوں کی تصحیح کی ہے، بلکہ اصلاح بھی کہ کئ الفاظ بدل دۓ ہیں۔ اس کے باوجود زبان و بیان اور عروض کی کچھ غلطیاں باقی رہ گئ ہیں۔
کافر تھا بو جہل کہ وہ کافر ہی رہ گیا
کنکر نے پھر بھی پڑھ لیا کلمہ رسول کا
میں بو جہل اور کلمہ  کے تلفظ صحیح نہیں ہیں۔
اسی طرح اس مصرعے میں تعالیٰ کا تلفظ غلط باندھا گیا ہے:
بفضلِ تعالیٰ نبی کا مزار دیکھیں گے
’کوئ میرے سرکار سا ذیشان نہیں ہے‘ والی نعت میں یہ دو مصرعے مختلف بحر میں ہیں:
فرمانِ مصطفیٰ پہ عمل جو نہیں کرتا
اور
دوزخ میں اس کے جلنے کا امکان نہیں ہے
ان اسقام کے باوجود شاعر کے جذبات قابلِ تعریف ہیں اور یہ حب رسول ہر شعر میں نمایاں ہے۔ یہ کتاب بطور خاص میلاد کی مجلسوں کے لۓ بہترین تحفہ ہے۔
104 صفحات کی اس کتاب کی قیمت چالیس روپۓ بہت مناسب بلکہ کم ہے۔

