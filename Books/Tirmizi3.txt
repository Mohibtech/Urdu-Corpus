

ترمذی

جلد سوم

امام ترمذیؒ



ایمان کا بیان

ایمان جو رسول اللہ صلی اللہ علیہ و آلہ و سلم سے مروی ہیں 

 قتیبہ، لیث، عقیل، زہری، عبید اللہ بن عبداللہ بن عتبۃ بن مسعود، حضرت ابو ہریرہ رضی اللہ عنہ سے روایت ہے وہ فرماتے ہیں کہ جب رسول اللہ صلی اللہ علیہ و سلم کی وفات ہوئی اور ابو بکر خلیفہ ہوئے تو عرب میں سے کچھ لوگوں نے دین کا انکار کر دیا۔ اس موقع پر حضرت عمر رضی اللہ عنہ نے حضرت ابو بکر صدیق رضی اللہ عنہ سے کہا آپ کیسے لوگوں سے لڑیں گے جبکہ نبی اکرم صلی اللہ علیہ و سلم نے فرمایا مجھے لوگوں سے اس وقت تک جنگ کرنے کا حکم دیا گیا جب تک یہ لَا إِلَہَ إِلَّا اللَّہُ نہ کہیں۔ اور جس نے یہ کلمہ پڑھ لیا ان کی جان و مال میرے ہاتھوں سے محفوظ ہے۔ مگر یہ کہ وہ کوئی ایسا کام کریں جو ان کی ان چیزوں کو حلال کر دے۔ پھر ان کا حساب اللہ پر ہے۔ حضرت ابو بکر رضی اللہ عنہ نے فرمایا اللہ کی قسم میں ہر اس شخص سے جنگ کروں گا جو نماز اور زکوٰۃ  کے درمیان تفریق کرے گا۔ بے شک زکوٰۃ  مال کا وظیفہ ہے۔ اللہ کی قسم اگر یہ لوگ مجھے ایک رسی (مراد اونٹ کی رسی) بھی بطورِ زکوٰۃ  دینے سے انکار کر دیں گے جو یہ رسول اللہ صلی اللہ علیہ و آلہ و سلم کو دیا کرتے تھے۔ تو میں ان سے اس کی عدم ادائیگی پر ان سے جنگ کروں گا۔ اس پر حضرت عمر رضی اللہ عنہ نے فرمایا اللہ کی قسم اللہ تعالیٰ نے حضرت ابو بکر صدیق کا سینہ جنگ کے لیے کھول دیا اور میں نے جان لیا کہ یہی حق ہے۔ یہ حدیث حسن صحیح ہے۔ شعیب بن ابی حمزہ اسے زہری سے اسی طرح نقل کرتے ہیں وہ عبید اللہ بن عبداللہ اور وہ حضرت ابو ہریرہ سے روایت کرتے ہیں۔ عمران بن قطان بھی یہ حدیث معمر وہ زہری وہ انس بن مالک اور وہ ابو بکر رضی اللہ عنہ سے روایت کرتے ہیں لیکن اس سند سے خطا ہے اس لیے کہ عمران کا معمر سے روایت کرنے میں اختلاف ہے۔

مجھے حکم دیا گیا ہے کہ اس وقت تک لوگوں سے لڑوں جب تک یہ لا الہ الا اللہ کہیں اور نماز پڑھیں 

سعید بن یعقوب طالقانی، ابن مبارک، حمید طویل، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا مجھے حکم دیا گیا کہ میں لوگوں سے اس وقت تک جنگ کروں جب تک یہ لوگ اس بات کی گواہی نہ دیں کہ اللہ کے سوا کوئی عبادت کے لائق نہیں اور محمد صلی اللہ علیہ و آلہ و سلم اللہ کے بندے اور اس کے رسول ہیں۔ نیز ہمارے قبلے کی طرف منہ کریں، ہماری ذبح کی ہوئی چیزیں کھائیں اور ہماری نماز کی سی نماز پڑھیں۔ اگر وہ لوگ ایسا کریں گے تو ان کے مال اور جانیں ہم پر حرام ہو جائیں گی مگر یہ کہ وہ کسی ایسے جرم کا ارتکاب کریں جس کی وجہ سے ان کی یہ چیزیں حلال ہو جائیں۔ پھر ان کے لیے وہی کچھ ہے جو تمام مسلمانوں کے لیے اور ان پر بھی وہی حقوق واجب الادا ہیں جو دوسرے مسلمانوں پر ہیں۔ اس باب میں حضرت معاذ بن جبل اور ابو ہریرہ رضی اللہ عنہما سے بھی احادیث منقول ہیں۔ یہ حدیث اس سند سے حسن صحیح غریب ہے۔ یحیی بن ایوب نے بھی حمید سے اور انہوں نے انس رضی اللہ عنہ سے اسی کی مانند حدیث نقل کی ہے۔

اس بارے میں کہ اسلام کی بنیاد پانچ چیزوں پر ہے۔

ابن ابی عمر، سفیان بن عیینہ، سعیر بن خمس تمیمی، حبیب بن ابی ثابت، حضرت ابن عمر رضی اللہ عنہما سے روایت ہے کہ رسول اللہ صلی اللہ علیہ و آلہ و سلم نے فرمایا اسلام کی بنیاد پانچ چیزوں پر رکھی گئی ہے۔ (1) اس بات کی گواہی دینا کہ اللہ کے سوا کوئی عبادت کے لائق نہیں اور بے شک محمد صلی اللہ علیہ و آلہ و سلم اللہ کے رسول ہیں۔ (2) نماز قائم کرو (3) زکوٰۃ  دینا (4) رمضان کے روزے رکھنا (5) بیت اللہ کا حج کرنا۔ اس باب میں حضرت جریری بن عبداللہ رضی اللہ عنہ سے بھی روایت ہے۔ یہ حدیث حسن صحیح ہے اور کئی سندوں ابن عمر رضی اللہ عنہما سے اس کے ہم معنی مرفوعاً مروی ہے۔ سعیر بن خمس محدثین کے نزدیک ثقہ ہیں۔

٭٭ ابو کریب، وکیع، حنظلہ بن ابی سفیان جمحی، عکرمہ بن خالد مخزومی ابن عمر ہم سے روایت کی ابو کریب نے انہوں نے وکیع سے وہ حنظلہ بن ابی سفیان سے وہ عکرمہ بن خالد مخزومی سے وہ ابن عمر سے اور وہ نبی اکرم صلی اللہ علیہ و آلہ و سلم سے اسی طرح کی حدیث نقل کرتے ہیں۔ یہ حدیث حسن صحیح ہے۔

اس کے متعلق کہ حضرت جبرئیل نے نبی اکرم صلی اللہ علیہ و آلہ و سلم سے ایمان واسلام کی کیا صفات بیان کیں 

ابو عمار حسین بن حریث خزاعی، وکیع، کہمس بن حسن، عبداللہ بن بریدہ، حضرت یحیی بن یعمر کہتے ہیں کہ معبد جہنی پہلا شخص ہے جس نے سب سے پہلے تقدیر کے متعلق گفتگو کی۔ یحیی کہتے ہیں کہ میں اور حمید بن عبدالرحمن حمیری مدینہ کی طرف نکلے تاکہ کسی صحابی سے ملاقات کر کے اس نئے مسئلے کی تحقیق کریں۔ چنانچہ ہم نے عبداللہ بن عمر سے ملاقات کی اور جبکہ وہ مسجد سے نکل رہے تھے کہ میں نے اور میرے ساتھی نے انہیں گھیر لیا۔ میں نے کہا اے عبدالرحمن کے باپ کچھ لوگ ایسے جو قرآن بھی پڑھتے ہیں اور علم بھی سیکھتے ہیں ان کا خیال ہے کہ تقدیر کوئی چیز نہیں اور حکم بروقت ہوتا ہے۔ حضرت ابن عمر نے فرمایا جب ان سے ملاقات ہو تو کہہ دینا کہ میں ان سے اور وہ مجھ سے بری ہیں۔ اس ذات کی قسم جس کی قسم عبداللہ کھاتا رہتا ہے اگر یہ لوگ احد پہاڑ کے برابر بھی سونا خرچ کر دیں تو جب تک تقدیر کے خیر و شر پر ایمان نہ لائیں، قبول نہ ہو گا۔ یحیی کہتے ہیں پھر عبداللہ حدیث بیان کرنے لگے اور فرمایا کہ حضرت عمر بن خطاب رضی اللہ عنہما فرماتے ہیں کہ ایک مرتبہ ہم رسول اللہ صلی اللہ علیہ و آلہ و سلم کے ساتھ تھے کہ ایک شخص آیا جس کے کپڑے انتہائی سفید اور بال بالکل سیاہ تھے نہ تو اس پر سفر کی کوئی علامت تھی اور نہ ہی ہم اسے جانتے تھے یہاں تک کہ وہ نبی اکرم صلی اللہ علیہ و آلہ و سلم کے پاس آیا اور آپ صلی اللہ علیہ و آلہ و سلم کے زانوؤں سے زانو ملا کر بیٹھ گیا۔ پھر کہا اے محمد صلی اللہ علیہ و آلہ و سلم ! ایمان کیا ہے ؟ آپ صلی اللہ علیہ و آلہ و سلم نے فرمایا ایمان کی حقیقت یہ ہے تم اللہ تعالی، اس کے فرشتوں، اس کی کتابوں، اس کے رسولوں، آخرت کے دن اور تقدیر خیروشر کی تصدیق کرو۔ اس نے پوچھا اسلام کیا ہے ؟ آپ صلی اللہ علیہ و آلہ و سلم نے فرمایا گواہی دینا کہ اللہ کے سوا کوئی عبادت کے لائق نہیں اور محمد صلی اللہ علیہ و آلہ و سلم اللہ کے بندے اور رسول ہیں، نماز قائم کرنا، زکوٰۃ  ادا کرنا، بیت اللہ کا حج کرنا اور رمضان کے روزے رکھنا۔ اس نے پوچھا احسان کیا ہے ؟ آپ صلی اللہ علیہ و آلہ و سلم نے فرمایا تم اللہ کی عبادت اس طرح کرو گویا کہ تم اسے دیکھ رہے ہو (یعنی خشوع وخضوع کے ساتھ) اس لیے کہ اگر تم اسے نہیں دیکھ رہے تو وہ تو یقیناً تمہیں دیکھ رہا ہے۔ راوی کہتے ہیں کہ وہ ہر بات پوچھنے کے بعد کہتا کہ آپ صلی اللہ علیہ و آلہ و سلم نے سچ فرمایا۔ جس پر ہمیں حیرانگی ہوئی کہ پوچھتا بھی خود ہے اور پھر تصدیق بھی کرتا ہے۔ پھر اس نے پوچھا کہ قیامت کب آئے گی؟ آپ صلی اللہ علیہ و آلہ و سلم نے فرمایا جس سے پوچھا جا رہا ہے وہ اس کے متعلق سوال کرنے والے سے زیادہ نہیں جانتا۔ پھر اس نے سوال کیا کہ قیامت کی نشانیاں کیا ہیں ؟ آپ صلی اللہ علیہ و آلہ و سلم نے فرمایا لونڈی اپنے مالک کو جنے گی اور تم دیکھو گے کہ ننگے پاؤں اور ننگے جسم والے اور محتاج چروا ہے لمبی لمبی عمارتیں بنانے لگیں گے۔ حضرت عمر فرماتے ہیں کہ پھر میری نبی اکرم صلی اللہ علیہ و آلہ و سلم سے تین دن بعد ملاقات ہوئی تو آپ صلی اللہ علیہ و آلہ و سلم نے پوچھا کہ عمر ! جانتے ہو وہ سوال کرنے والا کون تھا؟ جبرائیل علیہ السلام تھے جو تمہیں دینی امور سکھانے کے لیے آئے تھے۔ ہم سے روایت کیا احمد بن محمد نے انہوں نے ابن مبارک سے وہ کہمس بن حسن سے اسی سند سے اسی کی مانند حدیث نقل کرتے ہیں۔ محمد بن مثنی بھی معاذ بن ہشام سے اور وہ کہمس سے اسی سند سے اسی کے ہم معنی حدیث بیان کرتے ہیں۔ اس باب میں طلحہ بن عبید اللہ، انس بن مالک اور ابو ہریرہ سے بھی روایت ہے۔ یہ حدیث حسن صحیح ہے اور کئی سندوں سے اسی طرح منقول ہیں۔ پھر یہ حدیث ابن عمر سے بھی نبی اکرم صلی اللہ علیہ و آلہ و سلم کے حوالے سے منقول ہے جبکہ صحیح یہی ہے کہ ابن عمر (اپنے والد) حضرت عمر سے اور وہ نبی اکرم صلی اللہ علیہ و آلہ و سلم سے روایت کرتے ہیں۔

اس بارے میں کہ فرائض ایمان میں داخل ہیں 

 قتیبہ، عباد بن عباد مہلبی، ابو جمرۃ، حضرت ابن عباس رضی اللہ عنہ فرماتے ہیں کہ قبیلہ عبدقیس کا ایک وفد نبی اکرم صلی اللہ علیہ و آلہ و سلم کی خدمت میں حاضر ہوا اور عرض کیا کہ ہمارے راستے میں قبیلہ ربیعہ پڑتا ہے جس کی وجہ سے ہم لوگ آپ صلی اللہ علیہ و آلہ و سلم کی خدمت میں صرف حرام ہی کے مہینوں (یعنی ذوالقعدہ، محرم، رجب) میں حاضر ہو سکتے ہیں ہمیشہ نہیں آ سکتے۔ لہذا ہمیں ایسی بات کا حکم دیجئے کہ ہم بھی اس پر عمل کریں اور لوگوں کو بھی اس کی دعوت دیں۔ آپ صلی اللہ علیہ و آلہ و سلم نے فرمایا میں تمہیں چار چیزوں کا حکم دیتا ہوں (1) اللہ پر ایمان لاؤ پھر آپ نے اس کی تفسیر کی کہ اس بات کی گواہی دو کہ اللہ کے سوا کوئی عبادت کے لائق نہیں اور میں اللہ کا رسول ہوں (2) نماز قائم کرو۔ (3) زکوٰۃ ادا کرو۔ (4) مال غنیمت کا پانچواں حصہ ادا کرو۔ قتیبہ نے بواسطہ حماد بن زید اور ابو جمرہ حضرت ابن عباس سے اس کی مثل مرفوع حدیث نقل کی۔ یہ حدیث حسن صحیح ہے۔ ابو جمرہ ضبعی کا نام نصر بن عمران ہے۔ شعبہ نے ابو جمرہ سے روایت کی اور اس میں یہ اضافہ ہے کیا تم جانتے ہو ایمان کیا ہے ؟ یہ گواہی دینا کہ اللہ کے سوا کوئی معبود نہیں اور میں اللہ کا رسول ہوں پھر ذکر کیا آخر حدیث تک۔ امام ابو عیسی ترمذی فرماتے ہیں میں نے قتیبہ بن سعید سے سنا وہ فرماتے ہیں میں نے ان چار فقہاء کرام جیسا کسی کوئی نہیں دیکھا، مالک بن انس، لیث بن سعد، عباد بن عباد مہلبی اور عبدالوہاب ثقفی۔ قتیبہ فرماتے ہیں کہ ہم اس بات پر راضی تھے کہ عباد سے روزانہ دو حدیثیں لے کر واپس ہوں (یعنی سن کر) عباد بن عباد، مہلب بن ابی صفر کی اولاد سے ہیں۔

ایمان میں کمی زیادتی اور اس کا مکمل ہونا

احمد بن منیع بغدادی، اسماعیل بن علیۃ، خالد حذاء، ابو قلابہ، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم نے فرمایا سب سے زیادہ کامل ایمان والے وہ لوگ ہیں جن کے اخلاق سب سے اچھے ہیں اور وہ اپنے گھر والوں سے نرمی سے پیش آتے ہیں۔ اس باب میں حضرت ابو ہریرہ اور انس بن مالک سے بھی روایت ہے۔ یہ حدیث حسن ہے۔ حضرت عائشہ رضی اللہ عنہا سے ابو قلابہ کا سماع ہمیں معلوم نہیں۔ ابو قلابہ حضرت عائشہ کے رضاعی بھائی عبداللہ بن یزید سے اور وہ حضرت عائشہ رضی اللہ عنہا سے اس کے علاوہ بھی احادیث نقل کرتے ہیں۔ ابو قلابہ کا نام عبداللہ بن زید جرمی ہے۔ ابن ابی عمر سفیان سے نقل کرتے ہیں کہ ابو ایوب سختیانی نے ابو قلابہ کا ذکر کیا اور کہا اللہ کی قسم وہ عقل و سمجھ والے فقہاء میں سے تھے۔

ایمان میں کمی زیادتی اور اس کا مکمل ہونا

ابوعبد اللہ ہریم بن مسعر ازدی ترمذی، عبدالعزیز بن محمد، سہیل بن ابی صالح، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے لوگوں کو خطبہ دیا اور وعظ و نصیحت کرتے ہوئے فرمایا اے عورتو صدقہ کیا کرو، بے شک اہل دوزخ میں تمہاری اکثریت ہو گی۔ ایک عورت نے عرض کیا ایسا کیوں ہو گا یا رسول اللہ صلی اللہ علیہ و آلہ و سلم ! آپ صلی اللہ علیہ و آلہ و سلم نے فرمایا تم کثرت سے لعن طعن کرتی ہو یعنی خاوندوں کی نافرمانی کرتی ہو، اور فرمایا میں نے کسی ناقص عقل و دین کو عقلمند اور ہوشیار لوگوں پر تم سے زیادہ غالب ہونے والی چیز نہیں دیکھی۔ ایک عورت نے پوچھا کہ ہماری عقل و دین کا نقصان کیا ہے ؟ آپ صلی اللہ علیہ و آلہ و سلم نے فرمایا تم میں سے دو عورتوں کی گواہی ایک مرد کے برابر ہے اور تمہارے دین کا نقصان حیض ہے کہ جب کوئی حائضہ ہو جاتی ہے تو تین چار دن تک نماز نہیں پڑھ سکتی۔ اس باب میں حضرت ابو سعید اور ابن عمر سے بھی روایت ہے۔ یہ حدیث حسن صحیح ہے۔

٭٭ ابو کریب، وکیع، سفیان، سہیل بن ابی صالح، عبداللہ بن دینار، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا ایمان کے ستّر سے زیادہ دروازے ہیں ان میں سے سب سے ادنی تکلیف دہ چیز کو راستے سے ہٹانا ہے اور سب سے بلند دروازہ لَا إِلَہَ إِلَّا اللَّہُ کہنا ہے یہ حدیث حسن صحیح ہے۔ سہیل بن دینار اور ابو صالح حضرت ابو ہریرہ رضی اللہ عنہ سے اسی طرح روایت کیا ہے۔ عمارہ بن غزیہ یہ حدیث ابو صالح سے وہ ابو ہریرہ سے اور وہ نبی کریم صلی اللہ علیہ و سلم سے نقل کرتے ہیں کہ ایمان کے چونسٹھ دروازے ہیں۔ ہم سے یہ حدیث قتیبہ نے بواسطہ بکرین مضر، عمارہ بن غزیہ اور ابو صالح حضرت ابو ہریرہ سے مرفوعاً بیان کی۔

اس بارے میں کہ حیاء ایمان سے ہے 

ابن ابی عمرو احمد بن منیع، سفیان بن عیینہ، زہری، حضرت سالم اپنے والد سے روایت کرتے ہیں کہ رسول اللہ صلی اللہ علیہ و آلہ و سلم ایک آدمی کے پاس سے گزرے تو اپنے بھائی کو حیاء کے بارے میں نصیحت کر رہا تھا۔ آپ صلی اللہ علیہ و آلہ و سلم نے فرمایا حیاء ایمان سے ہے۔ احمد بن منیع نے اپنی روایت میں کہا کہ نبی اکرم صلی اللہ علیہ و آلہ و سلم نے ایک آدمی کو سنا وہ اپنے بھائی کو حیاء کے متعلق نصیحت کر رہا تھا یہ حدیث حسن صحیح ہے اور اس باب میں حضرت ابو ہریرہ سے بھی منقول ہے۔

نماز کی عظمت کے بارے میں 

ابن ابی عمر، عبداللہ بن معاذ صنعانی، معمر، عاسم بن ابی النجود، ابو وائل، حضرت معاذ بن جبل رضی اللہ عنہ سے روایت ہے کہ میں نبی اکرم صلی اللہ علیہ و آلہ و سلم کے ساتھ ایک سفر میں تھا کہ ایک صبح میں آپ صلی اللہ علیہ و آلہ و سلم کے قریب ہو گیا۔ ہم سب چل رہے تھے۔ میں نے عرض کیا یا رسول اللہ صلی اللہ علیہ و آلہ و سلم ! مجھے ایسا عمل بتائیں جو مجھے جنت میں داخل اور جہنم سے دور کر دے۔ آپ صلی اللہ علیہ و آلہ و سلم نے فرمایا تم نے مجھ سے ایک بہت بڑی بات پوچھی ہے البتہ جس کے لیے اللہ تعالیٰ آسان فرما دے اسکے لیے آسان ہے اور وہ یہ کہ تم صرف اللہ ہی کی عبادت کرو، اس کے ساتھ کسی کو شریک نہ ٹھہراؤ، نماز قائم کرو، زکوٰۃ دو، رمضان کے روزے رکھو اور بیت اللہ کا حج کرو پھر فرمایا کیا میں تمہیں خیر کا دروازہ نہ بتاؤں۔ روزہ ڈھال ہے اور صدقہ گناہوں کو اس طرح ختم کر دیتا ہے جیسے پانی آگ کو اور آدھی رات کو نماز پڑھنا (یعنی یہ بھی اور خیر ہے ) پھر آپ صلی اللہ علیہ و آلہ و سلم نے یہ آیت پڑھی تَتَجَافَی جُنُوبُہُمْ عَنْ الْمَضَاجِعِ سے یَعْمَلُونَ تک  32۔ السجدہ:16) (انکے پہلو بستروں سے الگ رہتے ہیں اور اپنے رب کو خوف اور امید سے پکارتے ہیں ) یعملون تک یہ آیت پڑھ کر آپ صلی اللہ علیہ و آلہ و سلم نے فرمایا کیا میں تمہیں تمام امور کی جڑ اس کی بالائی چوٹی اور اسکی ریڑھ کی ہڈی نہ بتا دوں ؟ میں نے عرض کیا یا رسول اللہ صلی اللہ علیہ و آلہ و سلم کیوں نہیں ! فرمایا اسکی جڑ اسلام، اسکی بالائی چوٹی نماز اور اسکی ریڑھ کی ہڈی جہاد ہے۔ پھر فرمایا کیا میں تمہیں ان سب کی جڑ کے بارے میں نہ بتاؤں میں نے عرض کیا کیوں نہیں یا رسول اللہ صلی اللہ علیہ و آلہ و سلم ! آپ صلی اللہ علیہ و آلہ و سلم نے اپنی زبان مبارک پکڑی اور فرمایا اسے اپنے اوپر روک رکھو۔ میں نے عرض کیا یا رسول اللہ صلی اللہ علیہ و آلہ و سلم کیا گفتگو کے بارے میں بھی ہمارا مواخذہ ہو گا؟ آپ صلی اللہ علیہ و آلہ و سلم نے فرمایا تمہاری ماں تم پر روئے اے معاذ ! کیا لوگوں کو دوزخ میں منہ یا نتھنوں کے بل زبان کے علاوہ بھی کوئی چیز گراتی ہے۔ یہ حدیث حسن صحیح ہے۔

٭٭ ابن ابی عمر، عبداللہ بن وہب، عمرو بن حارث، دراج ابو السمح، ابو الہیثم، حضرت ابو سعید رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اگر تم لوگ کسی شخص کو مسجد میں حاضر ہوتے اور اس کی خدمت کرتے دیکھو تو اس کے ایمان کی گواہی دو۔ بے شک اللہ تعالیٰ فرماتا ہے إِنَّمَا یَعْمُرُ مَسَاجِدَ اللَّہِ مَنْ آمَنَ بِاللَّہِ وَالْیَوْمِ الْآخِرِ وَأَقَامَ الصَّلَاۃَ وَآتَی الزَّکَاۃَ الْآیَۃَ (ترجمہ اللہ تعالیٰ کی مسجدوں کو وہی لوگ آباد کرتے ہیں جو اللہ اور قیامت کے دن پر ایمان رکھتے، نماز قائم کرتے اور زکوٰۃ  دیتے ہیں ) یہ حدیث حسن غریب ہے۔

ترک نماز کی وعید

 قتیبہ، جریر و ابو معاویۃ، اعمش، ابو سفیان، حضرت جابر رضی اللہ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا کفر اور ایمان کے درمیان صرف نماز کا فرق ہے۔

٭٭ ہناد، اسباط بن محمد، اعمش نے بواسطہ اسباط بن محمد اعمش سے اسی سند کے ساتھ اس کے ہم معنی حدیث روایت کی کہ آپ صلی اللہ علیہ و آلہ و سلم نے فرمایا بندہ مومن کے اور کفر یا شرک کے درمیان صرف نماز کا فرق ہے۔ یہ حدیث صحیح ہے اور ابو سفیان کا نام طلحہ بن نافع ہے۔

٭٭ ہناد، وکیع، سفیان، ابو زبیر، حضرت جابر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا بندے اور کفر کے درمیان صرف نماز کا فرق ہے۔ یہ حدیث حسن صحیح ہے اور ابو زبیر کا نام محمد بن مسلم بن قدرس ہے۔


٭٭ ابوعمار حسین بن حریث و یوسف بن عیسیی، فضل بن موسی، حسین واقد (دوسرا طریق) محمد بن علی بن حسن شقیقی و محمود بن غیلان، علی بن حسن بن شقیق، حسین بن واقد، حضرت عبداللہ بن بریدہ رضی اللہ عنہ اپنے والد سے روایت کرتے ہیں کہ رسول اللہ صلی اللہ علیہ و آلہ و سلم نے ارشاد فرمایا ہمارے اور ان (کافروں ) کے درمیان جو عہد ہے وہ نماز کاہے۔ جس نے اسے چھوڑا اس نے کفر کیا۔ اس باب میں حضرت انس رضی اللہ تعالیٰ عنہ اور ابن عباس رضی اللہ عنہما سے بھی روایت ہے۔ یہ حدیث حسن صحیح غریب ہے۔

٭٭ قتیبہ، بشربن مفضل، جریری، حضرت عبداللہ بن شقیق عقیلی سے روایت ہے کہ صحابہ کرام رضی اللہ عنہم نماز کے علاوہ کسی دوسرے عمل کے ترک کو کفر نہیں جانتے تھے۔

باب

 قتیبہ، لیث، ابو الہاد، محمد بن ابراہیم بن حارث، عامر بن سعد، حضرت عباس بن عبدالمطلب رضی اللہ عنہ فرماتے ہیں کہ میں نے نبی اکرم صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے فرمایا اس شخص نے ایمان کا مزہ چکھا جو اللہ تعالیٰ کے رب ہونے، اسلام کے دین ہونے اور نبی اکرم صلی اللہ علیہ و آلہ و سلم کے نبی ہونے پر راضی ہوا۔ یہ حدیث حسن صحیح ہے۔

باب

ابن ابی عمر، عبدالوہاب ثقفی، ایوب، ابو قلابۃ، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا تین باتیں ایسی ہیں جس میں پائی جائیں اس نے ایمان کا مزہ حاصل کر لیا۔ (1) وہ شخص جو اللہ اور اس کے رسول صلی اللہ علیہ و آلہ و سلم کو ہر چیز سے زیادہ محبوب رکھتا ہو۔ (2) جو شخص کسی سے دوستی صرف اللہ ہی کے لیے کرے۔ (3) اور وہ اللہ تعالیٰ کے کفر سے بچانے کے بعد کفر کی طرف لوٹنے کو اتنا ہی برا سمجھے جتنا وہ آگ میں گرنے کو ناپسند کرتا ہے۔ یہ حدیث حسن صحیح ہے اور اسے قتادہ بھی انس بن مالک سے اور وہ نبی اکرم صلی اللہ علیہ و آلہ و سلم سے نقل کرتے ہیں۔

کوئی زانی زنا کرتے ہوئے حامل ایمان نہیں رہتا

احمد بن منیع، عبیدۃ بن حمید، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کوئی زانی مومن ہونے کی حالت میں زنا نہیں کرتا اور کوئی چور مومن ہوتے ہوئے چوری نہیں کرتا لیکن توبہ قبول ہوتی ہے۔ اس باب میں حضرت ابن عباس، عائشہ، عبداللہ بن ابی اوفی رضی اللہ عنہم سے بھی روایت ہے۔ حضرت ابو ہریرہ رضی اللہ عنہ کی حدیث اس سند سے حسن صحیح غریب ہے۔ حضرت ابو ہریرہ رضی اللہ عنہ سے منقول ہے کہ آپ صلی اللہ علیہ و آلہ و سلم نے فرمایا جب کوئی بندہ زنا کرتا ہے تو ایمان اس کے دل سے نکل جاتا ہے اور اس پر سائے کی طرح رہتا ہے جب وہ اس گناہ سے نکلتا ہے تو ایمان واپس لوٹ آتا ہے۔ ابو جعفر محمد بن علی فرماتے ہیں کہ اس حدیث سے مراد زانی کا ایمان سے اسلام کی طرف جانا ہے۔ متعدد طریق سے نبی اکرم صلی اللہ علیہ و آلہ و سلم سے مروی ہے کہ آپ صلی اللہ علیہ و آلہ و سلم نے زنا اور چوری کے بارے میں فرمایا کہ جو آدمی ان میں سے کسی کا ارتکاب کرے (یعنی زنا یا چور) پھر اس پر حد قائم کی جائے تو وہ (حد) اس کے گناہ کا کفارہ ہے۔ اور جس نے یہ گناہ کیا (یعنی زنا یا چوری) پھر اللہ تعالیٰ نے اس کی پردہ پوشی فرمائی تو یہ اللہ تعالیٰ کے سپرد ہے چاہے تو اس کو عذاب دے اور اگر چاہے تو بخش دے۔ یہ حدیث حضرت علی بن ابی طالب، عبادہ بن صامت اور خزیمہ بن ثابت رضی اللہ عنہم بھی نبی اکرم صلی اللہ علیہ و آلہ و سلم سے نقل کرتے ہیں۔

٭٭ ابوعبیدۃ بن ابی السفر، احمد بن عبداللہ ہمدانی، حجاج بن محمد، یونس بن ابو اسحاق، ابو اسحاق ہمدانی، ابو جحیفۃ، حضرت علی بن ابی طالب رضی اللہ عنہ بھی نبی اکرم صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا جو کسی ایسے کام کا مرتکب ہو کہ اس پر حد لازم آئی اور اس کو جلد ہی دنیا میں سزا دے دی گئی تو اللہ تعالیٰ اس سے زیادہ انصاف کرنے والا ہے کہ اپنے بندے کو آخرت میں دوبارہ سزا دے اور اگر کوئی کسی ایسے فعل کا مرتکب ہوا جس کی وجہ سے اس پر حد جاری ہوتی ہو اور اللہ تعالیٰ اس کے گناہ کو چھپا لیں اور اسے معاف فرما دیں تو اللہ تعالیٰ اس سے زیادہ لطف وکرم والا ہے کہ کسی بات کو معاف کرنے کے بعد لوٹائے (یعنی دوبارہ سزا دے )۔ یہ حدیث حسن غریب ہے۔ اہل علم کا یہی قول ہے۔ ہم نہیں جانتے کہ کسی نے زنا یا چوری یا شراب پینے کے مرتکب کو کافر قرار دیا ہو۔

اس بارے میں کہ مسلمان وہ جس کی زبان اور ہاتھ سے مسلمان محفوظ رہیں۔

 قتیبہ، لیث، ابن عجلان، قعقاع، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا مسلمان وہ ہے جس کے ہاتھ اور زبان سے دوسرے مسلمان محفوظ رہیں اور مؤمن (کامل) وہ ہے جسے لوگ اپنی جانوں اور مال کا امین سمجھیں۔

٭٭ نبی اکرم صلی اللہ علیہ و آلہ و سلم سے منقول ہے کہ آپ صلی اللہ علیہ و آلہ و سلم سے سوال کیا گیا کہ کونسا مسلمان افضل ہے۔ آپ صلی اللہ علیہ و آلہ و سلم نے فرمایا جس کی زبان اور ہاتھ سے دوسرے مسلمان محفوظ رہیں۔ ابراہیم بن سعید جوہری، ابو اسامۃ، برید بن عبداللہ بن ابی بردۃ، ابو بردۃ، حضرت ابو موسیٰ اشعری رضی اللہ عنہ سے روایت ہے کہ نبی اکرم صلی اللہ علیہ و آلہ و سلم سے پوچھا گیا کہ کون سا مسلمان افضل ہے ؟ آپ صلی اللہ علیہ و آلہ و سلم نے فرمایا جس کی زبان اور ہاتھ سے دوسرے مسلمان محفوظ رہیں۔ یہ حدیث حضرت ابو موسیٰ اشعری رضی اللہ عنہ کی روایت سے صحیح غریب ہے۔ اس باب میں حضرت جابر، ابو موسیٰ اور عبداللہ بن عمر رضی اللہ عنہم سے بھی روایت ہے۔ حضرت ابو ہریرہ رضی اللہ عنہ کی حدیث حسن صحیح ہے۔

اس بارے میں کہ اسلام کی ابتداء وانتہاء غریبوں سے ہے 

ابو کریب، حفص بن غیاث، اعمش، ابو اسحاق، ابو احوص، حضرت عبداللہ بن مسعود رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اسلام کی ابتداء بھی غربت سے ہوئی تھی اور وہ عنقریب پھر غریب ہو جائے گا جیسے اس کی ابتداء ہوئی تھی۔ پس غرباء کے لیے خوشخبری ہے۔ اس باب میں حضرت سعد، ابن عمر، جابر، انس اور عبداللہ بن عمرو رضی اللہ عنہم سے بھی روایت ہے۔ یہ حدیث ابن مسعود کی روایت سے حسن صحیح غریب ہے۔ ہم اسے صرف بواسطہ حفص بن غیاث، اعمش کی روایت سے پہچانتے ہیں اور ابو الاحوص کا نام عوف بن مالک بن نضلہ جثمی ہے اور حفص اس روایت میں متفرد ہیں۔

٭٭ عبد اللہ بن عبدالرحمن، اسماعیل بن ابی اویس، کثیر بن عبداللہ بن عمرو بن عوف بن ملحہ اپنے والد سے اور ان کے دادا سے نقل کرتے ہیں کہ رسول اللہ صلی اللہ علیہ و آلہ و سلم نے فرمایا دین (اسلام) حجاز کی طرف اس طرح سمٹ جائے گا جس طرح سانپ اپنے بل (سوراخ) کی طرف سمٹتا اور پناہ گزین ہوتا ہے اور دین حجاز مقدس میں اس طرح پناہ گزین ہو گا جس طرح جنگلی بکری پہاڑ کی چوٹی پر پناہ لیتی ہے۔ نیز دین کی ابتداء بھی غربت سے ہوئی اور وہ غربت ہی کی طرف لوٹے گا۔ پس غریبوں کے لیے خوشخبری ہے جو اس چیز کو صحیح کرتے ہیں جسے لوگوں نے میری سنت میں سے میرے بعد بگاڑ دیا۔ یہ حدیث حسن ہے۔

منافق کی علامت کے متعلق

ابوحفص عمرو بن علی، یحیی بن محمد بن قیس، علاء بن عبدالرحمن، عبدالرحمن، حضرت ابو ہریرہ رضی اللہ عنہ سے روایت ہے وہ فرماتے ہیں کہ رسول اللہ صلی اللہ علیہ و آلہ و سلم نے فرمایا منافق کی تین نشانیاں ہیں۔ (1) جب بات کرے تو جھوٹ بولے۔ (2) وعدہ کرے تو وعدہ خلافی کرے۔ (3) اور اگر اس کے پاس امانت رکھی جائے تو اس میں خیانت کرے۔ یہ حدیث علاء کی روایت سے حسن غریب ہے۔ اور کئی سندوں سے حضرت ابو ہریرہ رضی اللہ عنہ سے مرفوعاً منقول ہے۔ اس باب میں حضرت عبداللہ بن مسعود، انس اور جابر رضی اللہ عنہم سے بھی احادیث منقول ہیں۔

٭٭ علی بن حجر، اسماعیل بن جعفر، ابی سہیل بن مالک، ابو ہریرہ ہم سے روایت کی علی بن حجر نے انہوں نے اسماعیل بن جعفر سے انہوں نے ابی سہل سے انہوں نے اپنے باپ سے انہوں نے حضرت ابو ہریرہ سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔ ابو سہیل حضرت مالک بن انس کے چچا ہیں ان کا نام نافع بن مالک بن ابی عامر الاصبحی خولانی ہے۔

٭٭ محمود بن غیلان، عبید اللہ بن موسی، سفیان، اعمش، عبداللہ بن مرۃ، مسروق، حضرت عبداللہ بن عمرو رضی اللہ عنہ نبی اکرم صلی اللہ علیہ و آلہ و سلم سے نقل کرتے ہیں کہ چار چیزیں جس میں ہوں گی وہ منافق ہو گا اور اگر ان میں سے کوئی ایک خصلت ہو گی تو اس میں نفاق کی ایک خصلت ہے یہاں تک کہ وہ اسے ترک کر دے۔ (1) جب بات کرے تو جھوٹ بولے۔ (2) جب وعدہ کرے تو پورا نہ کرے۔ (3) جب جھگڑا کرے تو گالیاں دے۔ (4) جب معاہدہ کرے تو دھوکہ دے۔ یہ حدیث حسن صحیح ہے۔ اہل علم کے نزدیک اس حدیث سے عملی نفاق مراد ہے۔ جھٹلانے والا نفاق رسول اللہ صلی اللہ علیہ و آلہ و سلم کے زمانہ میں تھا۔ حضرت حسن بصری سے بھی اسی طرح کچھ منقول ہے۔ حسن بن علی خلال بھی عبداللہ بن نمیر سے وہ اعمش سے اور وہ عبداللہ بن مرہ سے اسی سند سے اسی کی مانند نقل کرتے ہیں۔ یہ حدیث حسن صحیح ہے۔

٭٭ محمد بن بشار، ابو عامر، ابراہیم بن طہمان، علی بن عبدالاعلی، ابو نعمان، ابو وقاص، حضرت زید بن ارقم رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا جب کوئی آدمی وعدہ کرے اور اس کی نیت پورا کرنے کی ہو مگر وہ (کسی وجہ سے اس وعدہ کو) پورا نہ کر سکا تو اس پر کوئی گناہ نہیں ہے۔ یہ حدیث غریب ہے اور اس کی سند قوی نہیں۔ علی بن عبدالاعلی ثقہ ہیں جبکہ ابو وقاص اور ابو نعمان مجہول ہیں۔



اس کے متعلق کہ مسلمان کو گالی دینا فسق ہے 

محمد بن عبداللہ بن بزیع، عبدالحکیم بن منصور واسطی، عبدالملک بن عمیر، عبدالرحمن بن عبداللہ بن مسعود، حضرت عبداللہ بن مسعود رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا مسلمان کا اپنے مسلمان بھائی کو قتل کرنا کفر ہے اور اسے گالی دینا فسق (گناہ) ہے۔ اس باب میں حضرت سعد اور عبداللہ بن مغفل رضی اللہ عنہما سے بھی روایت ہے۔ حضرت عبداللہ بن مسعود کی حدیث حسن صحیح ہے اور کئی سندوں سے حضرت عبداللہ بن مسعود ہی سے منقول ہے۔

٭٭ محمود بن غیلان، وکیع، سفیان، زبید، ابو وائل، حضرت عبداللہ بن مسعود رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا مسلمان کو گالی دینا فسق (گناہ) اور اس کو قتل کرنا کفر ہے۔ یہ حدیث حسن صحیح ہے۔

جو شخص اپنے مسلمان بھائی کی تکفیر کرے 

احمد بن منیع، اسحاق بن یوسف ازرق، ہشام دستوائی، یحیی بن ابی کثیر، ابو قلابۃ، حضرت ثابت بن ضحاک رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا بندے پر اس چیز میں نذر (واجب) نہیں جس کا وہ مالک نہیں۔ مؤمن پر لعن طعن کرنے والا (گناہ میں ) اس کے قاتل کی طرح ہے اور جس نے کسی مؤمن پر کفر کا الزام لگایا وہ اس کے قاتل کی طرح ہے اور جس شخص نے کسی چیز کے ساتھ اسے عذاب دے گا۔ اس باب میں حضرت ابو ذر اور ابن عمر رضی اللہ عنہم سے بھی روایت ہے۔ یہ حدیث حسن صحیح ہے۔

٭٭ قتیبہ، مالک بن انس، عبداللہ بن دینار، حضرت ابن عمر رضی اللہ عنہما کہتے ہیں کہ نبی اکرم صلی اللہ علیہ و آلہ و سلم نے فرمایا جو شخص اپنے بھائی کو کافر کہے تو ان دونوں میں سے ایک نہ ایک پر ضرور یہ وبال آپڑا۔ یہ حدیث صحیح ہے۔

جس شخص کا خاتمہ توحید پر ہو

 قتیبہ، لیث، ابن عجلان، محمد بن یحیی بن حبان، ابن محیریز، صنابحی کہتے ہیں کہ میں عبادہ بن صامت رضی اللہ عنہ کے پاس گیا وہ فوت ہونے والے تھے۔ میں رونے لگا تو فرمایا چپ رہو کیوں رو رہے ہو۔ اگر مجھے تمہارے (ایمان کے متعلق) گواہی طلب کی گئی تو گواہی دوں گا، اگر شفاعت کی اجازت دی گئی تو تمہاری شفاعت کروں گا اور اگر تمہیں کوئی فائدہ پہنچا سکا تو ضرور پہنچاؤں گا۔ پھر فرمایا اللہ کی قسم میں نے نبی اکرم صلی اللہ علیہ و آلہ و سلم سے جتنی حدیثیں سنی ہیں ان میں سے ہر وہ حدیث تم سے بیان کر دی جس میں تمہارا نفع تھا۔ صرف ایک حدیث ہے جو میں آج تمہیں سنا رہا ہوں اس لیے کہ موت نے مجھے گھیر لیا ہے۔ وہ یہ ہے کہ میں نے رسول اللہ صلی اللہ علیہ و آلہ و سلم سے سنا کہ آپ صلی اللہ علیہ و آلہ و سلم نے فرمایا جس نے گواہی دی کہ اللہ کے سوا کوئی عبادت کے لائق نہیں اور بے شک محمد صلی اللہ علیہ و آلہ و سلم اللہ کے رسول ہیں۔ اللہ تعالیٰ اس پر دوزخ کی آگ حرام کر دیتے ہیں۔ اس باب میں حضرت ابو بکر، عمر، عثمان، طلحہ، جابر، ابن عمر اور زید بن خال رضی اللہ عنہم سے بھی روایات منقول ہیں۔ صنابحی کا نام عبدالرحمن بن عسیلہ اور کنیت ابو عبد اللہ ہے۔ یہ حدیث اس سند سے حسن صحیح غریب ہے۔ منقول ہے کہ زہری سے نبی اکرم صلی اللہ علیہ و آلہ و سلم کے اس قول کا مطلب پوچھا گیا کہ جس نے لَا إِلَہَ إِلَّا اللَّہُ پڑھا جنت میں داخل ہوا۔ انہوں نے فرمایا کہ یہ ابتدائے اسلام میں فرائض اوامر اور نواہی کے نزول سے پہلے تھے۔ بعض علماء اس کی تفسیر یہ کرتے ہیں کہ اہل توحید ہمیشہ دوزخ میں نہیں رہیں گے صرف اپنے گناہوں کا خمیازہ بھگتنے کے بعد نکال لیے جائیں گے۔ حضرت ابن مسعود، ابو ذر، عمران بن حصین، جابر بن عبد اللہ، ابن عباس، ابو سعید خدری اور انس رضی اللہ عنہم سے منقول ہے کہ اہل توحید کی ایک جماعت دوزخ سے نکل کر جنت میں داخل ہو گی۔ سعید بن جبیر، ابراہیم نخعی اور کئی حضرات سے رُبَمَا یَوَدُّ الَّذِینَ کَفَرُوا لَوْ کَانُوا مُسْلِمِینَ (ترجمہ کافر چاہیں گے کاش وہ مسلمان ہوتے ) کی تفسیر یوں منقول ہے کہ جب اہل توحید کو جہنم سے نکال کر جنت میں داخل کیا جائے گا تو کافر چاہیں گے کہ کاش وہ (بھی) مسلمان ہوتے۔

٭٭ سوید بن نصر، ابن مبارک، لیث بن سعد، عامر بن یحیی، ابو عبدالرحمن معافری ثم حبلی، حضرت عبداللہ بن عمرو بن عاص رضی اللہ عنہ کہتے ہیں کہ میں نے رسول اللہ صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے فرمایا قیامت کے دن اللہ تعالیٰ ایک شخص کو میری امت سے جدا کرے گا اور اس کے گناہوں کے ننانوے دفتر کھولے جائیں گے۔ ہر دفتر اتنا بڑا ہو گا جہاں تک انسان کی نگاہ پہنچتی ہے۔ پھر اللہ تعالیٰ فرمائے گا کیا تجھے اس میں سے کسی کا انکار ہے۔ کیا میرے لکھنے والے محافظ فرشتوں نے تجھ پر ظلم کیا ہے ؟ وہ عرض کرے گا نہیں اے پروردگار ! اللہ تعالیٰ فرمائے گا ہمارے پاس تیری ایک نیکی ہے آج تجھ پر کچھ ظلم نہ ہو گا۔ پھر کاغذ کا ایک ٹکڑا نکالا جائے گا جس پر کلمہ شہادت لکھا ہو گا۔ اللہ تعالیٰ فرمائے گا میزان کے پاس حاضر ہو جا۔ وہ کہے گا یا اللہ ان دفتروں کے سامنے اس چھوٹے سے کاغذ کا کیا وزن ہو گا۔ اللہ تعالیٰ فرمائے گا کہ آج تم پر کوئی ظلم نہ ہو گا۔ نبی اکرم صلی اللہ علیہ و آلہ و سلم فرماتے ہیں کہ پھر ایک پلڑے میں وہ ننانوے دفتر رکھ دیئے جائیں گے اور دوسرے پلڑے میں کاغذ کا وہ پرزہ رکھا جائے گا۔ دفتروں کا پلڑا ہلکا ہو جائے گا جبکہ کاغذ (کا پلڑا) بھاری ہو گا۔ آپ صلی اللہ علیہ و آلہ و سلم نے فرمایا اور اللہ کے نام کے برابر کوئی چیز نہیں ہو سکتی۔ یہ حدیث حسن غریب ہے۔ قتیبہ اسے ابن لہیعہ سے وہ عامر بن یحیی سے اسی سند سے اسی کے مثل نقل کرتے ہیں اور بطاقہ (کاغذ کے ) ٹکڑے کو کہتے ہیں۔

امت میں افتراق کے متعلق

حسین بن حریث ابو عمار، فضل بن موسی، محمد بن عمرو، ابو سلمۃ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا یہودی اکہتر یا بہتر فرقوں میں تقسیم ہو گئے۔ اسی طرح نصاری (عیسائی) بھی اور میری امت تہتر فرقوں میں تقسیم ہو گی۔ اس باب میں حضرت سعد، عبداللہ بن عمرو اور عوف بن مالک رضی اللہ عنہم سے بھی روایت ہے۔ حضرت ابو ہریرہ رضی اللہ عنہ کی حدیث حسن صحیح ہے۔

٭٭ محمود بن غیلان، ابو داؤد حفری، سفیان، عبدالرحمن بن زیاد بن انعم افریقی، عبداللہ بن یزید، حضرت عبداللہ بن عمرو رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا میری امت پر بھی وہی کچھ آئے گا جو بنی اسرائیل پر آیا اور دونوں میں اتنی مطابقت ہو گی جتنی جوتیوں کے جوڑے میں ایک دوسرے کے ساتھ۔ یہاں تک کہ اگر ان کی امت میں سے کسی نے اپنی ماں کے ساتھ اعلانیہ زنا کیا ہو گا تو میری امت میں بھی ایسا کرنے والا آئے گا اور بنواسرائیل بہتر فرقوں پر تقسیم ہوئی تھی لیکن میری امت تہتر فرقوں پر تقسیم ہو گی ان میں ایک کے علاوہ باقی سب فرقے جہنمی ہوں گے۔ صحابہ کرام رضی اللہ عنہم نے عرض کیا یا رسول اللہ صلی اللہ علیہ و آلہ و سلم ! وہ نجات پانے والے کون ہیں۔ آپ صلی اللہ علیہ و آلہ و سلم نے فرمایا جو میرے اور میرے صحابہ کے راستے پر چلیں گے۔ یہ حدیث حسن غریب مفسر ہے ہم اس کے مثل حدیث اس کے سند کے علاوہ نہیں جانتے۔

٭٭ حسن بن عرفہ، اسماعیل بن عیاش، یحیی بن ابو عمروشیبانی، عبداللہ بن دیلمی، حضرت عبداللہ بن عمرو رضی اللہ عنہ فرماتے ہیں کہ میں نے رسول اللہ صلی اللہ علیہ و آلہ و سلم سے سنا کہ اللہ تعالیٰ نے اپنی مخلوق کو تاریکی میں پیدا کیا۔ پھر ان پر اپنا نور ڈالا۔ پس جس پر وہ نور پہنچا اس اس نے ہدایت پائی اور جس تک نہیں پہنچا وہ گمراہ ہو گیا۔ اس لیے میں کہتا ہوں کہ اللہ تعالیٰ کے علم پر قلم خشک ہو گیا۔ یہ حدیث حسن ہے۔

٭٭ محمود بن غیلان، ابو داؤد، شعبۃ، حبیب بن ابی ثابت و عبدالعزیز بن رفیع واعمش، زید بن وہب، حضرت معاذ بن جبل رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کیا تم جانتے ہو کہ اللہ تعالیٰ کا بندوں پر کیا حق ہے۔ میں نے عرض کیا اللہ اور اس کا رسول زیادہ جانتے ہیں۔ آپ صلی اللہ علیہ و آلہ و سلم نے فرمایا اللہ تعالیٰ کا بندوں پر یہ حق ہے کہ وہ صرف اسی کی عبادت کریں اور اس کے ساتھ کسی کو شریک نہ ٹھہرائیں۔ پھر فرمایا کیا جانتے ہو کہ بندوں کا اللہ پر کیا حق ہے ؟ میں نے کہا اللہ اور اس کا رسول زیادہ جانتے ہیں۔ تو آپ صلی اللہ علیہ و آلہ و سلم نے فرمایا یہ کہ وہ اپنے بندوں کو عذاب نہ دے۔ یہ حدیث حسن صحیح ہے اور کئی سندوں سے حضرت معاذ بن جبل ہی سے مروی ہے۔

٭٭ محمود بن غلان، ابو داؤد، شعبہ، حبیب بن ثابت، عبدالعزیزبن رفیع، اعمش، زید بن وہب، حضرت ابو ذر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا میرے پاس جبرائیل علیہ السلام آئے اور خوشخبری دی کہ جو شخص اس حال میں مرے گا کہ اللہ کے ساتھ شرک نہیں کرتا ہو گا وہ جنت میں داخل ہو گا۔ میں نے پوچھا اگرچہ اس نے زنا کیا ہو اور چوری کی ہو؟ آپ صلی اللہ علیہ و آلہ و سلم نے ارشاد فرمایا ہاں یہ حدیث حسن صحیح ہے اور اس باب میں حضرت ابو درداء رضی اللہ عنہ سے بھی روایت ہے۔




علم کا بیان

اس بارے میں کہ جب اللہ تعالیٰ کسی بندے سے بھلائی کا ارادہ کرتے ہیں تو اسے دین کی سمجھ عطا کر دیتے ہیں 

علی بن حجر، اسماعیل بن جعفر، عبداللہ بن سعید بن ابی ہند، حضرت ابن عباس رضی اللہ عنہما سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالیٰ جس کے ساتھ بھلائی کا ارادہ کرتا ہے تو اسے دین کی سمجھ عطا فرماتا ہے اس باب میں حضرت عمر، ابو ہریرہ، اور معاویہ رضی اللہ عنہم سے بھی روایت ہے۔ یہ حدیث حسن صحیح ہے۔

طلب علم کی فضیلت

محمود بن غیلان، ابو اسامۃ، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے علم سیکھنے کے لیے کوئی راستہ اختیار کیا، اللہ تعالیٰ اس کے لیے جنت کا ایک راستہ آسان کر دیتے ہیں۔ یہ حدیث حسن صحیح ہے۔

٭٭ نصر بن علی، خالد بن یزید عتکی، ابو جعفر رازی، ربیع بن انس، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص علم کی تلاش میں نکلے وہ واپس لوٹنے تک اللہ کی راہ میں ہے۔ یہ حدیث حسن غریب ہے۔ بعض محدثین رحمہم اللہ نے اسے غیر مرفوع روایت کیا ہے۔

٭٭ محمد بن حمید رازی، محمد بن معلی، زیاد بن خیثمۃ، ابو داؤد، حضرت سخبرہ رضی اللہ عنہ نبی اکرم صلی اللہ علیہ و آلہ و سلم سے نقل کرتے ہیں کہ جس نے علم حاصل کیا تو وہ اس کے پچھلے گناہوں کا کفارہ ہو گا اس حدیث کی سند ضعیف ہے۔ ابو داؤد کا نام نفیع اعمی ہے وہ محدثین (رحمہ اللہ تعالیٰ) کے نزدیک ضعیف ہیں۔ عبداللہ بن سخبرہ اور ان کے والد کے لیے کچھ زیادہ روایات ثابت نہیں ہیں۔

علم کو چھپانا

احمد بن بدیل بن قریش یامی کوفی، عبداللہ بن نمیر، عمارۃ بن زاذان، علی بن حکم، عطاء، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس شخص سے ایسا سوال کیا گیا کہ وہ جانتا ہے اور اس نے اسے چھپایا تو قیامت کے دن اسے آگ کی لگام ڈالی جائے گی۔ اس باب میں حضرت جابر اور عبداللہ بن عمر سے بھی احادیث منقول ہیں۔ حضرت ابو ہریرہ رضی اللہ عنہ کی حدیث حسن ہے۔

طالب علم کے ساتھ خیر خواہی کرنا

سفیان بن وکیع، ابو داؤد حفری، سفیان، ابو ہارون کہتے ہیں کہ ہم ابو سعید رضی اللہ عنہ کے پاس (علم سیکھنے کے لیے ) جایا کرتے تو وہ فرماتے مرحبا۔ یعنی میں تمہیں رسول اللہ صلی اللہ علیہ و آلہ و سلم کی وصیت کے مطابق خوش آمدید کہتا ہوں کیونکہ آپ صلی اللہ علیہ و آلہ و سلم نے فرمایا لوگ تمہارے تابع ہیں اور بہت سے لوگ دور دراز کے علاقوں سے تمہارے پاس دین سیکھنے کے لیے آئیں گے جب وہ تمہارے پاس آئیں تو ان کے ساتھ خیر خواہی کا برتاؤ کرنا۔ علی بن عبد اللہ، یحیی بن سعید سے نقل کرتے ہیں کہ وہ شعبہ، ابو ہارون عبدی کو ضعیف کہتے ہیں۔ یحیی کہتے ہیں کہ ابن عوف، ابو ہارون کی وفات تک ان سے روایت کرتے رہے۔ ان کا نام عمارہ بن جوین ہے۔

٭٭ قتیبہ، نوح بن قیس، ابو ہارون عبدی، حضرت ابو سعید خدری رضی اللہ عنہ کہتے ہیں کہ نبی اکرم صلی اللہ علیہ و آلہ و سلم نے فرمایا مشرق کی جانب سے بہت سے لوگ تمہارے پاس علم حاصل کرنے کے لیے آئیں گے۔ جب وہ تمہارے پاس آئیں تو انہیں بھلائی کی وصیت کرنا۔ راوی کہتے ہیں کہ ابو سعید جب ہمیں دیکھتے تو رسول اللہ صلی اللہ علیہ و آلہ و سلم کی وصیت کے مطابق ہمیں خوش آمدید (مرحبا) کہا کرتے تھے۔ اس حدیث کو ہم صرف ہارون عبدی کی ابو سعید خدری سے روایت سے جانتے ہیں۔

دنیا سے علم کے اٹھ جانے کے متعلق

ہارون بن اسحاق ہمدانی، عبدۃ بن سلیمان، ہشام بن عروۃ، عروۃ، حضرت عبداللہ بن عمرو بن عاص رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالیٰ علم کو اس طرح نہیں اٹھائے گا کہ اسے لوگوں (کے دلوں ) سے کھینچ لے بلکہ علماء کے اٹھ جانے (یعنی وفات) سے علم اٹھ جائے گا یہاں تک کہ جب کوئی عالم نہیں رہے گا تو لوگ جاہلوں کو سردار بنا لیں گے۔ چنانچہ ان سے (مسائل) پوچھے جائیں گے تو وہ بغیر علم کے فتوی دیں گے خود بھی گمراہ ہوں گے اور لوگوں کو بھی گمراہ کریں گے۔ اس باب میں حضرت عائشہ اور زیاد بن لبید رضی اللہ عنہما سے بھی روایت ہے۔ یہ حدیث حسن صحیح ہے۔ اس حدیث کو زہری بھی عروہ سے وہ عبداللہ بن عمرو اور عروہ سے اور وہ عائشہ سے اسی کے مثل مرفوعاً نقل کرتے ہیں۔

٭٭ عبد اللہ بن عبدالرحمن، عبداللہ بن صالح، معاویۃ بن صالح، عبدالرحمن بن جبیر بن نفیر، جبیر بن نفیر، حضرت ابو درداء رضی اللہ عنہ سے روایت ہے کہ ہم ایک مرتبہ نبی اکرم صلی اللہ علیہ و آلہ و سلم کے ساتھ تھے کہ آپ صلی اللہ علیہ و آلہ و سلم نے آسمان کی طرف نگاہ اٹھا کر دیکھا پھر فرمایا یہ ایسا وقت ہے کہ لوگوں سے علم کھینچا جارہا ہے۔ یہاں تک کہ اس میں سے کوئی چیز ان کے قابو میں نہیں رہے گی۔ زیاد بن لبید انصاری نے عرض کیا یا رسول اللہ صلی اللہ علیہ و آلہ و سلم ! ہم سے کیسے علم سلب کیا جائے گا جب کہ ہم نے قرآن پڑھا ہے اور اللہ کی قسم ہم اسے خود بھی پڑھیں گے اور اپنی اولاد اور عورتوں کو بھی پڑھائیں گے۔ آپ صلی اللہ علیہ و آلہ و سلم نے فرمایا تمہاری ماں تم پر روئے اے زیاد ! میں تو تمہیں مدینہ کے فقہاء میں شمار کرتا تھا۔ کیا تورات اور انجیل یہود ونصاری کے پاس نہیں ہے۔ لیکن انہیں کیا فائدہ پہنچا۔ جبیر کہتے ہیں پھر میری عبادہ بن صامت سے ملاقات ہوئی تو میں نے عرض کیا کہ آپ کے بھائی ابو درداء کیا کہتے ہیں۔ پھر انہیں ان کا قول بتایا تو انہوں نے فرمایا ابو درداء نے سچ کہا اور اگر تم چاہو تو میں تمہیں بتا سکتا ہوں کہ علم میں سب سے پہلے کیا اٹھایا جائے گا؟ وہ خشوع ہے۔ عنقریب ایسا ہو گا کہ تم کسی جامع مسجد میں داخل ہو گے اور پوری مسجد میں ایک خشوع والا آدمی بھی نہیں پاؤ گے۔ یہ حدیث حسن غریب ہے اور معاویہ بن صالح محدثین کے نزدیک ثقہ ہیں۔ ہمیں علم نہیں کہ یحیی بن سعید کے علاوہ کسی نے ان کے متعلق اعتراض کیا ہو۔ معاویہ بن صالح بھی اسی کی مانند حدیث نقل کرتے ہیں۔ بعض راوی اسے عبدالرحمن بن جبیر بن نفیر سے وہ اپنے والد سے وہ عوف بن مالک سے اور وہ نبی اکرم صلی اللہ علیہ و آلہ و سلم حدیث نقل کرتے ہیں۔

اس شخص کے متعلق جو اپنے علم سے دنیا طلب کرے۔

ابوالاشعث احمد بن مقدام عجلی بصری، امیہ بن خالد، اسحاق بن یحیی بن طلحۃ، ابن کعب بن مالک، حضرت کعب بن مالک رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا جس نے اس لیے علم سیکھا کہ اس کے ذریعہ سے علماء کا مقابلہ کرے یا بے وقوف لوگوں سے بحث و جھگڑا کرے اور لوگوں کو اس سے اپنی طرف متوجہ کرے (تاکہ وہ اسے مال وغیرہ دیں ) تو اللہ تعالیٰ ایسے شخص کو جہنم میں داخل کرے گا۔ یہ حدیث غریب ہے۔ ہم اسے صرف اسی سند سے جانتے ہیں۔ اسحاق بن یحیی بن طلحہ محدثین کے نزدیک زیادہ قوی نہیں ان کے حافظے پر اعتراض کیا گیا ہے۔

٭٭ علی بن نصر، محمد بن عباد ہنائی، علی بن مبارک، ایوب سختیانی، خالد بن دریک، حضرت ابن عمر رضی اللہ عنہما کہتے ہیں کہ رسول اللہ صلی اللہ علیہ و آلہ و سلم نے فرمایا جس نے اللہ تعالیٰ کے علاوہ کسی اور کے لیے علم سیکھایا اس سے غیر اللہ کا ارادہ کیا تو وہ جہنم میں اپنا ٹھکانہ تیار کرے۔

لوگوں کے سامنے احادیث بیان کرنے کی فضیلت
محمود بن غیلان، ابو داؤد، شعبۃ، عمر بن سلیمان (جو عمربن خطاب رضی اللہ عنہ کی اولاد میں سے ہیں ) عبدالرحمن بن ابان بن عثمان، حضرت ابان بن عثمان رضی اللہ عنہ کہتے ہیں کہ زید بن ثابت ایک مرتبہ مروان کے پاس سے دوپہر کے وقت نکلے۔ ہم نے سوچا کہ یقیناً انہیں مروان نے کچھ پوچھنے کے لیے بلایا ہو گا۔ ہم ان کی خدمت میں حاضر ہوئے اور پوچھا تو انہوں نے فرمایا ہاں اس (مروان) نے ہم سے چند ایسی باتیں پوچھیں جو ہم نے رسول اللہ صلی اللہ علیہ و آلہ و سلم سے سنی ہیں۔ میں نے آپ صلی اللہ علیہ و آلہ و سلم سے سنا کہ آپ صلی اللہ علیہ و آلہ و سلم نے فرمایا اللہ تعالیٰ اس شخص کو خوش رکھے جس نے ہم سے کوئی حدیث سنی پھر اسے یاد رکھا یہاں تک کہ اسے دوسروں تک پہنچایا اس لیے کہ بہت سے فقیہ اسے اپنے سے زیادہ فقیہ شخص کے پاس لے جاتے ہیں اور بہت سے حاملین فقہ خود فقیہ نہیں ہوتے۔ جبیر بن مطعم، ابو درداء اور انس رضی اللہ عنہم سے بھی احادیث منقول ہیں۔ حضرت زید بن ثابت کی حدیث حسن ہے۔

لوگوں کے سامنے احادیث بیان کرنے کی فضیلت

محمود بن غیلان، ابو داؤد، شعبۃ، سماک بن حرب، عبدالرحمن بن حضرت عبداللہ بن مسعود رضی اللہ عنہ فرماتے ہیں کہ میں نے رسول اللہ صلی اللہ علیہ و آلہ و سلم سے سنا کہ اللہ تعالیٰ اس شخص کے چہرے کو تروتازہ رکھے (یعنی اسے خوش رکھے ) جس نے ہم سے کوئی چیز (بات) سنی اور پھر بالکل اسی طرح دوسروں تک پہنچا دی جس طرح سنی تھی۔ اس لیے کہ بہت سے ایسے لوگ جنہیں حدیث پہنچے گی وہ سننے والے سے زیادہ سمجھ اور علم رکھتے ہوں گے۔ یہ حدیث حسن صحیح ہے۔

اس بارے میں کہ رسول اللہ صلی اللہ علیہ و آلہ و سلم پر جھوٹ باندھنا بہت بڑا گناہ ہے 

ابوہشام رفاعی، ابو بکر بن عیاش، عاصم، زر، حضرت عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے میری طرف جھوٹ منسوب کیا وہ جہنم میں اپنا ٹھکانہ تیار کرے۔

٭٭ اسماعیل بن موسیٰ فزاری بن ابنۃ سدی، شریک بن عبد اللہ، منصور بن معتمر، ربعی بن حراش، حضرت علی بن ابی طالب رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا میری طرف جھوٹ منسوب نہ کیا کرو اس لیے کہ جس نے ایسا کیا وہ دوزخ میں جائے گا۔ اس باب میں حضرت ابو بکر، عمر، عثمان، زبیر، سعید بن زید، عبداللہ بن عمرو، انس، جابر، ابن عباس، ابو سعید، عمرو بن عبسہ، عقبہ بن عامر، معاویہ، بریدہ، ابو موسی، ابو امامہ، عبداللہ بن عمر، مفقع اور اوس بن ثقفی رضی اللہ عنہم سے بھی روایت ہے۔ حضرت علی کی حدیث حسن صحیح ہے۔ عبدالرحمن بن مہدی کہتے ہیں کہ منصور بن معتمر اہل کوفہ میں سے اثبت ہیں۔ وکیع کہتے ہیں کہ ربعی حراش نے اسلام میں کبھی جھوٹ نہیں بولا۔

٭٭ قتیبہ، لیث بن سعد، ابن شہاب، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے مجھ پر جھوٹ باندھا (راوی کہتے ہیں میرے خیال میں آپ صلی اللہ علیہ و آلہ و سلم نے قصدا بھی فرمایا) وہ دوزخ میں اپنا گھر تلاش کرے۔ یہ حدیث اس سند سے حسن غریب ہے اور کئی سندوں سے حضرت انس رضی اللہ عنہ سے مرفوعاً منقول ہے۔

موضوع احادیث بیان کرنا

محمد بن بشار، عبدالرحمن بن مہدی، سفیان، حبیب بن ابی ثابت، میمون بن ابی شبیب، حضرت مغیرہ بن شعبہ رضی اللہ عنہ کہتے ہیں کہ نبی اکرم صلی اللہ علیہ و آلہ و سلم نے فرمایا جو میری طرف منسوب کر کے کوئی حدیث بیان کرے اور اسے گمان ہو کہ یہ جھوٹ ہے تو وہ جھوٹوں میں سے ایک (جھوٹا) ہے۔ اس باب میں حضرت علی بن ابی طالب اور سمرہ رضی اللہ عنہما سے بھی روایت ہے۔ یہ حدیث حسن صحیح ہے اور اسے شعبہ حکم سے وہ عبدالرحمن بن ابی لیلی سے وہ سمرہ سے اور وہ نبی اکرم صلی اللہ علیہ و آلہ و سلم سے نقل کرتے ہیں۔ عبدالرحمن بن ابی لیلی کی حدیث محدثین کے نزدیک زیادہ صحیح ہے۔ امام ابو عیسی ترمذی فرماتے ہیں کہ میں نے ابو محمد عبداللہ بن عبدالرحمن سے اس حدیث کے بارے میں پوچھا کہ جس نے نبی اکرم صلی اللہ علیہ و آلہ و سلم سے کوئی حدیث بیان کی جبکہ وہ جانتا ہے کہ جھوٹ ہے تو وہ بھی ایک جھوٹا ہے تو کیا وہ شخص بھی اس میں داخل ہے جو ایک حدیث روایت کرے اور وہ جانتا ہو کہ اس کی سند غلط ہے یا وہ حدیث مسند بیان کی جسے بعض نے مرسل بیان کیا یا سند الٹ دی۔ حضرت عبداللہ بن عبدالرحمن نے فرمایا نہیں کیونکہ اس حدیث کا مطلب یہ ہے کہ کسی نے ایسی حدیث روایت کی جس کی کوئی اصل نہیں اور وہ اسے آپ صلی اللہ علیہ و آلہ و سلم کی طرف منسوب کرتا ہے، تو مجھے ڈر ہے کہ وہ اس حدیث کے مطابق جھوٹا ہے۔



اس بارے میں کہ حدیث سن کر کیا الفاظ نہ کہے جائیں 

 قتیبہ، سفیان بن عیینہ، حضرت محمد بن منکدر اور سالم ابو نضر، عبید اللہ بن ابی رافع سے وہ اپنے والد ابو رافع سے اور ان کے علاوہ راوی اسے مرفوعاً نقل کرتے ہیں کہ نبی اکرم صلی اللہ علیہ و آلہ و سلم نے فرمایا میں تم لوگوں میں کسی شخص کو اس حالت میں نہ پاؤں کہ وہ اپنے تخت پر تکیہ لگائے بیٹھا ہو اور اس کے پاس کوئی ایسی بات آئے جس کا میں نے حکم دیا یا جس سے میں نے منع کیا تو وہ کہے میں نہیں جانتا۔ ہم تو جو چیز قرآن میں پائیں گے اس کی پیروی کریں گے۔ یہ حدیث حسن ہے۔ بعض اس حدیث کو سفیان سے وہ ابن منکدر سے اور وہ نبی اکرم صلی اللہ علیہ و آلہ و سلم سے اسی طرح نقل کرتے ہیں۔ پھر سالم ابو نضر، عبید اللہ بن ابی رافع سے وہ اپنے والد سے اور وہ نبی اکرم صلی اللہ علیہ و آلہ و سلم سے روایت کرتے ہیں۔ ابن عیینہ اس حدیث کو صرف ابن منکدر سے بیان کرتے وقت فرق واضح کر دیتے اور جب دونوں (ابن منکدر اور سالم ابو نضر) سے بیان کرتے تو اسی طرح بیان کرتے۔ ابو رافع رسول اللہ صلی اللہ علیہ و آلہ و سلم کے مولی ہیں۔ ان کا نام اسلم ہے۔

٭٭ محمد بن بشار، عبدالرحمن بن مہدی، معاویۃ بن صالح، حسن بن جابر لخمی، حضرت مقدام بن معدیکرب رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جان لو کہ عنقریب ایسا وقت آنے والا ہے کہ کسی شخص کو میری کوئی حدیث پہنچے گی اور وہ تکیہ لگائے ہوئے اپنی مسند پر بیٹھا ہوا کہے گا کہ ہمارے اور تمہارے درمیان اللہ کی کتاب (کافی) ہے۔ پس ہم جو کچھ اس میں حلال پائیں گے اسے حلال سمجھیں گے اور جو حرام پائیں گے اسے حرام سمجھیں گے جبکہ (حقیقت یہ ہے کہ) جسے اللہ کے رسول اللہ صلی اللہ علیہ و آلہ و سلم نے حرام کیا وہ بھی اسی چیز کی طرح ہے جسے اللہ تعالیٰ نے حرام کیا ہے۔ یہ حدیث اس سند سے حسن غریب ہے۔

باب کتابت علم کی کراہت کے متعلق

سفیان بن وکیع، ابن عیینہ، زید بن اسلم، اسلم، عطاء بن یسار، حضرت ابو سعید رضی اللہ عنہ سے روایت ہے کہ ہم نے رسول اللہ صلی اللہ علیہ و آلہ و سلم سے حدیث لکھنے کی اجازت مانگی تو آپ صلی اللہ علیہ و آلہ و سلم نے اجازت نہیں دی۔ یہ حدیث اس سند کے علاوہ بھی زید بن اسلم سے منقول ہے ہمام اسے زید بن اسلم سے نقل کرتے ہیں۔

کتابت علم کی اجازت کے متعلق

 قتیبہ، لیث، خلیل بن مرۃ، یحیی بن ابی صالح، حضرت ابو ہریرہ رضی اللہ عنہ سے روایت ہے کہ ایک انصاری رسول اللہ صلی اللہ علیہ و آلہ و سلم کی مجلس میں بیٹھا کرتے اور احادیث سنتے تھے وہ انہیں بہت پسند کرتے لیکن یاد نہ رکھ سکتے تھے تو انہوں نے نبی اکرم صلی اللہ علیہ و آلہ و سلم سے اس بات کی شکایت کی کہ یا رسول اللہ صلی اللہ علیہ و آلہ و سلم میں آپ صلی اللہ علیہ و آلہ و سلم سے حدیثیں سنتا ہوں مجھے وہ اچھی لگتی ہیں لیکن میں یاد نہیں رکھ سکتا۔ پس رسول اللہ صلی اللہ علیہ و آلہ و سلم نے فرمایا اپنے دائیں ہاتھ سے مدد لو اور آپ صلی اللہ علیہ و آلہ و سلم نے ہاتھ سے لکھنے کا اشارہ فرمایا۔ اس باب میں حضرت عبداللہ بن عمرو سے بھی روایت ہے۔ اس حدیث کی سند قوی نہیں۔ (امام ترمذی فرماتے ہیں ) میں نے امام محمد بن اسماعیل بخاری سے سنا وہ فرماتے ہیں کہ خلیل بن مرہ منکر الحدیث ہے۔

٭٭ یحیی بن موسیٰ و محمود بن غیلان، ولید بن مسلم، اوزاعی، یحیی بن ابی کثیر، ابو سلمۃ، حضرت ابو ہریرہ رضی اللہ عنہ سے روایت ہے کہ نبی اکرم صلی اللہ علیہ و آلہ و سلم نے ایک مرتبہ خطبہ دیا (پھر حضرت ابو ہریرہ رضی اللہ عنہ نے حدیث میں پورا قصہ ذکر کیا) کہ ایک شخص ابو شاہ نے عرض کیا یا رسول اللہ صلی اللہ علیہ و آلہ و سلم ! یہ خطبہ مجھ کو لکھوا دیجئے آپ صلی اللہ علیہ و آلہ و سلم نے حکم دیا کہ ابو شاہ کو لکھ دو۔ اس حدیث میں ایک قصہ ہے۔ یہ حدیث حسن صحیح ہے اور شیبان بھی یحیی بن ابی کثیر سے اسی کی مانند نقل کرتے ہیں۔

 ٭٭ قتیبہ، سفیان بن عیینہ، عمرو بن دینار، وہب بن منبہ، حضرت ہمام بن منبہ حضرت ابو ہریرہ رضی اللہ عنہ کا قول نقل کرتے ہیں کہ صحابہ کرام رضی اللہ عنہم میں سے عبداللہ بن عمرو رضی اللہ عنہ کے علاوہ کوئی صحابی مجھ سے زیادہ رسول اللہ صلی اللہ علیہ و آلہ و سلم کی احادیث روایت کرنے والا نہیں وہ بھی اس لیے کہ وہ (عبد اللہ بن عمرو) لکھ لیا کرتے تھے اور میں نہیں لکھتا تھا۔ یہ حدیث حسن صحیح ہے۔ وہب بن منبہ اپنے بھائی ہمام بن منبہ سے روایت کرتے ہیں۔

٭٭ محمد بن یحیی، محمد بن یوسف، عبدالرحمن بن ثابت بن ثوبان عابد شامی، حسان بن عطیۃ، ابو کبشۃ سلولی، حضرت عبداللہ بن عمرو رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا مجھ سے (سن کر) دوسروں تک پہنچاؤ اگرچہ ایک آیت ہو اور بنی اسرائیل سے روایت کرو اس میں کوئی حرج نہیں اور جس نے مجھ پر جان بوجھ کر جھوٹ بولا وہ اپنا ٹھکانہ جہنم میں تلاش کرے یہ حدیث حسن صحیح ہے اسے محمد بن بشارد، ابو عاصم سے وہ اوزاعی سے وہ حسان بن عطیہ سے وہ ابو کبشہ سلولی سے وہ عبداللہ بن عمرو سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔ یہ حدیث صحیح ہے۔

اس بارے میں کہ نیکی کا راستہ بتانے والا اس پر عمل کرنے والے کی طرح ہے 

نصربن عبدالرحمن کوفی، احمد بن بشیر، شبیب بن بشر، حضرت انس بن مالک رضی اللہ عنہ سے روایت ہے کہ ایک شخص نبی اکرم صلی اللہ علیہ و آلہ و سلم سے سواری مانگنے کے لیے آیا لیکن آپ صلی اللہ علیہ و آلہ و سلم کے پاس سواری نہیں تھی۔ آپ صلی اللہ علیہ و آلہ و سلم نے اسے دوسرے کسی شخص کے پاس بھیج دیا اس نے اسے سواری دے دی تو وہ دوبارہ آپ صلی اللہ علیہ و آلہ و سلم کی خدمت میں یہ بتانے کے لیے حاضر ہوا آپ صلی اللہ علیہ و آلہ و سلم نے فرمایا خیر کا راستہ بتانے والا اس پر عمل کرنے والے ہی کی طرح ہے۔ اس باب میں حضرت ابو مسعود اور بریدہ رضی اللہ عنہما سے بھی روایت ہے۔ یہ حدیث اس سند یعنی حضرت انس کی روایت سے غریب ہے۔

٭٭ محمود بن غیلان، ابو داؤد، شعبۃ، اعمش، ابو عمرو شیبانی، حضرت ابو مسعود رضی اللہ عنہ بدری فرماتے ہیں کہ ایک شخص نبی اکرم صلی اللہ علیہ و آلہ و سلم کے پاس سواری مانگنے کے لیے حاضر ہوا اور عرض کیا کہ میرا جانور مر گیا ہے تو آپ صلی اللہ علیہ و آلہ و سلم نے اسے حکم دیا کہ فلاں کے پاس جاؤ۔ وہ اس کے پاس گیا تو اس نے اسے سواری دے دی۔ پس رسول اللہ صلی اللہ علیہ و آلہ و سلم نے فرمایا جو کسی کو بھلائی کا راستہ بتائے اس کے لیے بھی اتنا ہی اجر ہے جتنا (نیکی) کرنے والے کے لیے یا فرمایا جتنا اس پر عمل کرنے والے کے لیے۔ یہ حدیث حسن صحیح ہے۔ ابو عمرو شیبانی کا نام سعید بن ایاس ہے۔ ابو مسعود بدری کا نام عقبہ بن عمرو ہے۔

٭٭ حسن بن علی، خلال، عبداللہ بن نمیر، اعمش، ابی عمروشیبانی، ابی مسعود ہم سے روایت کی حسن بن علی خلال نے انہوں نے عبداللہ بن نمیر سے انہوں نے اعمش سے انہوں نے ابی عمرو شیبانی سے انہوں نے ابو مسعود سے اور وہ نبی صلی اللہ علیہ و آلہ و سلم سے اسی کی مانند نقل کرتے ہیں لیکن اس میں ( مِثْلُ أَجْرِ فَاعِلِہِ) کے الفاظ بغیر شک کے مذکور ہیں۔

٭٭ محمود بن غیلان وحسن بن علی وغیر واحد، ابو اسامۃ، برید بن عبداللہ بن ابی بردۃ، ابو بردۃ، حضرت ابو موسیٰ اشعری رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا شفاعت (سفارش) کیا کرو تاکہ اجر حاصل کرو۔ اللہ تعالیٰ اپنے نبی کی زبان پر وہی جاری کرتا ہے۔ جو وہی چاہتا ہے۔ یہ حدیث حسن صحیح ہے اسے برید بن عبداللہ بن ابی بردہ بن ابی موسیٰ سے سفیان ثوری اور سفیان بن عیینہ نے روایت کیا ہے۔ برید جن کی کنیت ابو بردہ ہے وہ حضرت موسیٰ اشعری کے بیٹے ہیں۔

٭٭ محمود بن غیلان، وکیع و عبدالرزاق، سفیان، اعمش، عبداللہ بن مرۃ، مسروق، حضرت عبداللہ بن مسعود رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کوئی شخص ایسا نہیں کہ وہ مظلوم ہوتے ہوئے قتل کیا جائے اور اس کا گناہ آدم علیہ السلام کے بیٹے کو نہ پہنچے اس لیے کہ اس نے قتل کا طریقہ جاری کیا۔ عبدالرزاق نے اس کی جگہ سن کا لفظ ذکر کیا ہے یہ حدیث حسن صحیح ہے۔

اس شخص کے بارے میں جس نے ہدایت کی طرف بلایا اور لوگوں نے اس کی تابعداری کی

علی بن حجر، اسماعیل بن جعفر، علاء بن عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے لوگوں کو ہدایت کی طرف بلایا اس کے لیے اس راستے پر چلنے والوں کی مثل ثواب ہے۔ اور اس سے ان کے ثواب میں سے کچھ بھی کم نہ ہو گا اور جس نے گناہ کی دعوت دی اس کے لیے بھی اتنا گناہ ہے جتنا اس کی اتباع کرنے والوں پر اور اس میں بھی ان کے گناہ میں کوئی کمی نہیں آئے گی۔ یہ حدیث حسن صحیح ہے۔

٭٭ احمد بن منیع، یزید بن ہارون، مسعودی، عبدالملک بن عمیر، ابن جریر بن عبد اللہ، حضرت جریر بن عبداللہ رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا جس نے اچھا طریقہ جاری کیا اور اس میں اس کی اتباع کی گئی تو اس کے لیے بھی اس کے متبعین کے برابر ثواب ہو گا اور ان کے ثواب میں کوئی کمی نہیں آئے گی۔ جبکہ اگر کسی نے برائی کے کسی طریقے کو رواج دیا اور لوگوں نے اس کی اتباع کی تو اس کے لیے بھی اتنا ہی گناہ ہو گا جتنا اس کی اتباع کرنے والوں کے لیے اور انکے گناہ میں کوئی کمی نہیں آئے گی اس باب میں حضرت حذیفہ رضی اللہ عنہ سے بھی روایت ہے۔ یہ حدیث حسن صحیح ہے اور کئی سندوں جریر بن عبداللہ بھی اسے اپنے والد سے نبی اکرم صلی اللہ علیہ و آلہ و سلم کے حوالے سے نقل کرتے ہیں۔ اسی طرح عبید اللہ بن جریر بھی اپنے والد سے اور وہ نبی اکرم صلی اللہ علیہ و آلہ و سلم سے روایت کرتے ہیں۔

سنت پر عمل اور بدعت سے اجتناب کے بارے میں 

علی بن حجر، بقیۃ بن ولید، بحیر بن سعد، خالد بن معدان، عبدالرحمن بن عمرو، سلمی، حضرت عرباض بن ساریہ رضی اللہ عنہ سے روایت ہے کہ ایک دن رسول اللہ صلی اللہ علیہ و آلہ و سلم نے فجر کی نماز کے بعد ہمیں نہایت بلیغ وعظ فرمایا جس سے آنکھوں سے آنسو جاری اور دل کانپنے لگے۔ ایک شخص نے کہا یہ تو رخصت ہونے والے شخص کے وعظ جیسا ہے۔ یا رسول اللہ صلی اللہ علیہ و آلہ و سلم آپ ہمیں کیا وصیت کرتے ہیں۔ فرمایا میں تم لوگوں کو تقویٰ اور سننے اور ماننے کی وصیت کرتا ہوں خواہ تمہارا حاکم حبشی غلام ہی کیوں نہ ہو۔ اس لیے کہ تم میں سے جو زندہ رہے گا وہ بہت سے اختلاف دیکھے گا۔ خبردار (شریعت کے خلاف) نئی باتوں سے بچنا کیونکہ یہ گمراہی کا راستہ ہے۔ لہذا تم میں سے جو شخص یہ زمانہ پائے اسے چاہیے کہ میرے اور خلفاء راشدین مہدیین (ہدایت یافتہ) کی سنت کو لازم پکڑے۔ تم لوگ اسے (سنت کو) دانتوں سے مضبوطی سے پکڑلو۔ یہ حدیث حسن صحیح ہے۔ ثور بن یزید اسے خالد بن معدان سے وہ عبدالرحمن بن عمرو سلمی سے وہ عرباض بن ساریہ سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔

٭٭ حسن بن علی خلال، ابو عاصم، ثوربن یزید، خالد بن معدان، عبدالرحمن بن عمرو سلمی، عرباض بن ساریہ اور کئی راوی اس حدیث کو ابو عاصم سے وہ ثور بن یزید سے وہ خالد بن معدان سے وہ عبدالرحمن بن عمرو سلمی سے وہ عرباض بن ساریہ سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں عرباض کی کنیت ابو نجیح ہے۔ حجر بن حجر کے واسطہ سے بھی یہ حدیث حضرت عرباض بن ساریہ رضی اللہ عنہ ہی کے حوالے سے مرفوعاً منقول ہے۔

٭٭ عبد اللہ بن عبدالرحمن، محمد بن عیینہ، مروان بن معاویۃ، حضرت کثیر بن عبداللہ اپنے والد اور وہ ان کے دادا سے نقل کرتے ہیں کہ رسول اللہ صلی اللہ علیہ و آلہ و سلم نے بلال بن حارث رضی اللہ عنہ سے فرمایا کہ جان لو۔ انہوں نے عرض کیا یا رسول اللہ صلی اللہ علیہ و آلہ و سلم ! کیا جان لوں۔ آپ صلی اللہ علیہ و آلہ و سلم نے فرمایا یہ کہ جس نے میرے بعد کوئی ایسی سنت زندہ کی جو مردہ ہو چکی تھی تو اس کے لیے بھی اتنا ہی اجر ہو گا جتنا اسی پر عمل کرنے والے کے لیے۔ اس کے باوجود ان کے اجر و ثواب میں کوئی کمی نہیں آئے گی اور جس نے گمراہی کی بدعت نکالی جسے اللہ اور اس کا رسول صلی اللہ علیہ و آلہ و سلم پسند نہیں کرتے تو اس پر اتنا ہی گناہ ہے جتنا اس برائی کا ارتکاب کرنے والوں پر ہے اور اس سے انکے گناہوں کے بوجھ میں بالکل کمی نہیں آئے گی۔ یہ حدیث حسن ہے اور محمد بن عیینہ مصیصی شامی ہیں جبکہ کثیر بن عبد اللہ، عمرو بن عوف مزنی کے بیٹے ہیں۔

٭٭ مسلم بن خاتم انصاری بصری، محمد بن عبداللہ انصاری، عبداللہ انصاری، علی بن زید، سعید بن مسیب، حضرت انس بن مالک رضی اللہ عنہ فرماتے ہیں کہ مجھ سے رسول اللہ صلی اللہ علیہ و آلہ و سلم نے فرمایا اے بیٹے اگر تجھ سے ہو سکے تو اپنی صبح و شام اس حالت میں کر کہ تیرے دل میں کسی کے لیے کوئی برائی نہ ہو پس تو ایسا کر۔ پھر فرمایا اے بیٹے یہ میری سنت ہے اور جس نے میری سنت کو زندہ کیا گویا کہ اس نے مجھ سے محبت کی جس نے مجھ سے محبت کی وہ میرے ساتھ جنت میں ہو گا۔ اس حدیث میں ایک طویل قصہ اور یہ حدیث اس سند سے حسن غریب ہے۔ محمد بن عبداللہ انصاری اور ان کے والد (دونوں ) ثقہ ہیں۔ علی زید سچے ہیں لیکن وہ ایسی اکثر روایات کو مرفوع کہہ دیتے ہیں جو دوسرے راوی موقوفا نقل کرتے ہیں۔ میں نے محمد بن بشار سے سنا وہ ابو ولید سے شعبہ کا قول نقل کرتے ہیں انہوں نے کہا کہ ہم سے علی بن زید نے بیان کیا کہ ہمیں حضرت انس رضی اللہ عنہ سے سعید بن مسیب کی صرف یہی طویل روایت معلوم ہے۔ عباد منقری یہ حدیث علی بن زید سے اور وہ انس سے نقل کرتے ہیں لیکن اس میں سعید بن مسیب کا ذکر نہیں کرتے۔ میں نے امام محمد بن اسماعیل بکاری سے اس حدیث کے بارے میں پوچھا تو انہوں نے بھی اسے نہیں پہچانا۔ انس بن مالک رضی اللہ عنہ ہجری میں فوت ہوئے جبکہ سعید بن مسیب کا انتقال ہجری میں ہوا۔

جن چیزوں کو نبی اکرم صلی اللہ علیہ و آلہ و سلم نے منع فرمایا انہیں ترک کرنا

ہناد، ابو معاویۃ، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا مجھے اسی پر چھوڑ دو جس پر میں تمہیں چھوڑ دوں اور جب میں تمہارے لیے کوئی چیز بیان کروں تو اسے مجھ سے سیکھ لیا کرو کیونکہ تم سے پہلی امتیں زیادہ سوال کرنے اور اپنے انبیاء کے متعلق اختلاف کرنے کی وجہ سے ہلاک ہو گئی ہیں۔ یہ حدیث حسن صحیح ہے۔

مدینہ کے عالم کی فضیلت کے متعلق

حسن بن صباح بزار و اسحاق بن موسیٰ انصاری، سفیان بن عیینہ، ابن جریج، ابو زبیر، ابو صالح، حضرت ابو ہریرہ رضی اللہ عنہ مرفوعاً نقل کرتے ہیں کہ آپ صلی اللہ علیہ و آلہ و سلم نے فرمایا عنقریب لوگ علم حاصل کرنے کے لیے (دور دراز سے ) اونٹوں پر سفر کریں گے۔ وہ لوگ مدینہ کے عالم سے کسی کو علم سے زیادہ نہیں پائیں گے۔ یہ حدیث حسن صحیح ہے۔ ابن عیینہ ہی سے منقول ہے کہ اس عالم مدینہ سے مراد امام مالک بن انس رضی اللہ عنہ ہیں۔ اسحاق بن موسیٰ کہتے ہیں کہ میں نے ابن عیینہ سے سنا کہ وہ عمری زاہد ہیں ان کا نام عبدالعزیز بن عبداللہ ہے۔ یحیی بن موسیٰ فرماتے ہیں، عبدالرزاق کا قول ہے کہ وہ عالم مالک بن انس ہیں۔

اس بارے میں کہ علم عبادت سے افضل ہے 

محمد بن اسماعیل، ابراہیم بن موسی، ولید بن مسلم، روح بن جناح، مجاہد، حضرت ابن عباس رضی اللہ عنہما سے روایت ہے کہ رسول اللہ صلی اللہ علیہ و آلہ و سلم نے فرمایا ایک فقیہ (یعنی عالم) شیطان پر ایک ہزار عابدوں سے بھی زیادہ سخت ہے۔ یہ حدیث غریب ہے۔ ہم اسے صرف ولید بن مسلم کی روایت سے اسی سند سے جانتے ہیں۔

٭٭ محمود بن خداش بغدادی، محمد بن یزید واسطی، عاصم بن رجاء بن حیوۃ، حضرت قیس بن کثیر سے روایت ہے کہ مدینہ سے ایک شخص دمشق میں حضرت ابو درداء کی خدمت میں حاضر ہوا۔ حضرت ابو درداء نے پوچھا بھائی آپ کیوں آئے۔ عرض کیا ایک حدیث سننے آیا ہوں، مجھے پتہ چلا ہے کہ آپ وہ حدیث نبی اکرم صلی اللہ علیہ و آلہ و سلم سے بیان کرتے ہیں۔ حضرت ابو درداء رضی اللہ عنہ نے پوچھا کسی ضرورت کے لیے تو نہیں آئے ؟ کہا نہیں حضرت ابو درداء نے فرمایا تجارت کے لیے تو نہیں آئے۔ عرض کیا نہیں حضرت ابو درداء نے فرمایا تم صرف اس حدیث کی تلاش میں آئے ہو تو سنو میں نے رسول اللہ صلی اللہ علیہ و آلہ و سلم سے سنا اگر کوئی شخص علم کا راستہ اختیار کرے گا تو اللہ تعالیٰ اس کے لیے جنت کا ایک راستہ آسان کر دے گا اور فرشتے طالب علم کی رضا کے لیے (اس کے پاؤں کے نیچے ) اپنے پر بچھاتے ہیں۔ عالم کے لیے آسمان و زمین میں موجود ہر چیز مغفرت طلب کرتی ہے۔ یہاں تک کہ مچھلیاں پانی میں اس کے لیے استغفار کرتی ہیں۔ پھر عالم کی عابد پر اس طرح فضیلت ہے جیسے چاند کی فضلیت ستاروں پر۔ علماء انبیاء کے وارث ہیں اور بے شک انبیاء کی وراث درہم و دینار نہیں ہوتے بلکہ ان کی میراث علم ہے۔ پس جس نے اسے حاصل کیا اس نے انبیاء کی وراثت سے بہت سارا حصہ حاصل کر لیا۔ امام ترمذی فرماتے ہیں ہم اس حدیث کو صرف عاصم بن رجاء بن حیوۃ کی روایت سے جانتے ہیں۔ اور میرے نزدیک اس کی سند متصل نہیں۔ محمود بن خداش نے بھی یہ حدیث اسی طرح نقل کی ہے۔ پھر عاصم بن رجاء حیوۃ بھی داؤد بن قیس سے وہ ابو درداء اور وہ نبی صلی اللہ علیہ و سلم سے روایت کرتے ہیں اور یہ محمود بن خداش کی روایت سے زیادہ صحیح ہے،

٭٭ ہناد، ابو الاحوص، سعید بن مسروق، ابن اشوع، حضرت یزید بن سلمہ جعفی رضی اللہ عنہ سے روایت ہے کہ انہوں نے عرض کیا یا رسول اللہ صلی اللہ علیہ و آلہ و سلم میں نے آپ صلی اللہ علیہ و آلہ و سلم سے بہت سی احادیث سنی ہیں مجھے اندیشہ ہے کہ کہیں ایسا نہ ہو کہ میں بعد والی احادیث یاد کرتے کرتے پہلی حدیثیں بھلا نہ دوں۔ لہذا آپ صلی اللہ علیہ و آلہ و سلم مجھے کوئی جامع کلمہ بتائیں۔ آپ صلی اللہ علیہ و آلہ و سلم نے فرمایا جو کچھ تم جانتے ہو اس میں اللہ تعالیٰ سے ڈرو۔ اس حدیث کی سند متصل نہیں اور یہ میرے نزدیک مرسل ہے کیونکہ ابن اشوع کی یزید بن سلمہ سے ملاقات نہیں ہوئی ان کا نام سعید بن اشوع ہے۔

٭٭ ابو کریب، خلف بن ایوب، عوف، ابن سیرین، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا دو خصلتیں ایسی ہیں کہ جو منافق میں کبھی جمع نہیں ہو سکتیں اچھے اخلاق اور دین کی سمجھ۔ یہ حدیث غریب ہے۔ ہم اسے عوف کی سند سے صرف خلف بن ایوب عامری کی روایت سے جانتے ہیں۔ ہم نے ان سے محمد بن علاء کے علاوہ کسی کو روایت کرتے ہوئے نہیں دیکھا اور اس کا حال مجھے معلوم نہیں۔

٭٭ محمد بن عبدالاعلی، سلمۃ بن رجاء، ولید بن جمیل، قاسم ابو عبدالرحمن، حضرت ابو امامہ باہلی رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم کے سامنے دو آدمیوں کا تذکرہ کیا گیا جن میں سے ایک عابد تھا اور دوسرا عالم۔ آپ صلی اللہ علیہ و آلہ و سلم نے فرمایا عالم کی فضیلت عابد پر اس طرح جیسے میری تمہارے ادنی ترین آدمی پر۔ پھر فرمایا کہ یقیناً اللہ تعالیٰ، فرشتے اور تمام اہل زمین و آسمان یہاں تک کہ چیونٹی اپنے سوراخ میں اور مچھلیاں (بھی) اس شخص کے لیے دعائے خیر کرتے ہیں اور رحمت بھیجتے ہیں جو لوگوں کو بھلائی کی باتیں سکھاتا ہے۔ یہ حدیث حسن غریب صحیح ہے۔ میں نے ابو عمار حسین بن حریث کو فضل بن عیاض کے حوالے سے کہتے ہوئے سنا کہ ایسا عالم جو لوگوں کو علم سکھاتا آسمان میں بڑا آدمی پکارا جاتا ہے۔

٭٭ عمر بن حفص شیبانی بصری، عبداللہ بن وہب، عمرو بن حارث، دراج، ابو الہیثم، حضرت ابو سعید خدری رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا مؤمن بھلائی اور خیر کی باتیں سننے سے کبھی سیر نہیں ہوتا یہاں تک کہ اس کی انتہاء جنت پر ہوتی ہے۔ یہ حدیث حسن غریب ہے۔

٭٭ محمد بن عمربن ولید کندی، عبداللہ بن نمیر، ابراہیم بن فضل، سعید مقبری، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا حکمت کی بات مؤمن کی کھوئی ہوئی چیز ہے لہذا اسے جہاں بھی پائے وہی اس کا مستحق ہے۔ یہ حدیث غریب ہے۔ ہم اسے صرف اسی سند سے پہچانتے ہیں اور ابراہیم بن فضل مخزومی محدثین کے نزدیک ضعیف ہیں۔



آداب اور اجازت لینے کا بیان

سلام کو پھیلانے کے بارے میں 

ہناد، ابو معاویۃ، اعمش، ابو صالح، حضرت ابو ہریرہ رضی اللہ سے روایت ہے کہ رسول اللہ صلی اللہ علیہ و آلہ و سلم نے فرمایا اس ذات کی قسم جس کے قبضہ قدرت میں میری جان ہے تم لوگ اس وقت تک جنت میں داخل نہیں ہو سکتے جب تک مؤمن نہ ہو جاؤ اور اس وقت تک مؤمن نہیں ہو سکتے جب تک آپس میں محبت نہ کرنے لگو۔ کیا میں تمہیں وہ بات نہ بتاؤں جس کے کرنے سے تم آپس میں محبت کرنے لگو۔ وہ یہ ہے کہ تم آپس میں سلام کو پھیلاؤ اور رواج دو۔ اس باب میں حضرت عبداللہ بن سلام شریح بن ہانی بواسطہ والد، عبداللہ بن عمرو، براء، انس اور ابن عمر رضی اللہ عنہم سے بھی روایت ہے۔ یہ حدیث حسن صحیح ہے۔

سلام کی فضیلت کے بارے میں 

عبد اللہ بن عبدالرحمن و حسین بن محمد جریری بلخی، محمد بن کثیر، جعفر بن سلیمان ضبعی، عوف، ابو رجاء، حضرت عمران بن حصین رضی اللہ عنہ فرماتے ہیں کہ ایک شخص نے رسول اللہ صلی اللہ علیہ و آلہ و سلم کی خدمت میں حاضر ہو کر کہا السلام علیکم نبی اکرم صلی اللہ علیہ و آلہ و سلم نے فرمایا اس کے لیے دس نیکیاں ہیں۔ پھر دوسرا آدمی حاضر ہوا اور کہا السلام علیکم و رحمۃ اللہ آپ صلی اللہ علیہ و آلہ و سلم نے فرمایا اس کے لیے بیس نیکیاں ہیں۔ پھر تیسرا شخص آیا اور اس نے کہا السلام علیکم و  رحمۃ اللہ و برکاتہ آپ صلی اللہ علیہ و آلہ و سلم نے فرمایا اس کے لیے تیس نیکیاں ہیں۔ اس سند یعنی عمران بن حصین کی روایت سے حسن غریب ہے۔ اس باب میں حضرت ابو سعید، علی، اور سہل بن حنیف رضی اللہ عنہم سے بھی روایت ہے۔

داخل ہونے کے لیے تین مرتبہ اجازت لینا

سفیان بن وکیع، عبدالاعلی بن عبدالاعلی، جریری، ابو نضرۃ، حضرت ابو سعید رضی اللہ عنہ کہتے ہیں کہ ابو موسیٰ نے عمر رضی اللہ عنہ سے گھر میں داخل ہونے کی اجازت چاہی اور فرمایا السلام علیکم کیا میں داخل ہو سکتا ہوں ؟ عمر نے کہا یہ ایک مرتبہ ہوا۔ پھر وہ تھوڑی دیر خاموش رہے پھر کہا السلام علیکم کیا میں داخل ہو سکتا ہوں ؟ حضرت عمر رضی اللہ عنہ نے فرمایا دو مرتبہ پھر حضرت ابو موسیٰ نے کچھ دیر ٹھہر کر پھر کہا السلام علیکم کیا میں داخل ہو سکتا ہوں ؟ حضرت عمر رضی اللہ عنہ نے فرمایا تین مرتبہ پھر حضرت ابو موسیٰ واپس چلے گئے تو حضرت عمر نے دربان سے پوچھا کہ انہوں نے کیا کیا؟ اس نے عرض کیا واپس چلے گئے۔ حضرت عمر نے فرمایا انہیں میرے پاس لاؤ۔ جب وہ آئے تو پوچھا کہ آپ نے یہ کیا کیا؟ حضرت ابو موسیٰ نے فرمایا یہ سنت ہے۔ عمر رضی اللہ عنہ نے فرمایا یہ سنت ہے۔ اللہ کی قسم تم مجھے کوئی دلیل پیش کرو اور گواہ لاؤ ورنہ میں تم پر سختی کروں گا۔ ابو سعید رضی اللہ عنہ کہتے ہیں کہ اس پر ابو موسیٰ انصاریوں کی ایک جماعت کے ہمراہ آئے اور فرمایا اے انصار کیا تم لوگ احادیث رسول اللہ صلی اللہ علیہ و آلہ و سلم کو سب سے زیادہ جاننے والے نہیں ہو؟ کیا رسول اللہ صلی اللہ علیہ و آلہ و سلم نے یہ نہیں فرمایا کہ اجازت تین مرتبہ مانگی جائے اگر اجازت مل جائے تو داخل ہو جائے ورنہ واپس چلا جائے۔ اس پر لوگ حضرت ابو موسیٰ سے مذاق کرنے لگے۔ حضرت ابو سعید فرماتے ہیں میں نے سر اٹھایا اور کہا کہ اس معاملے میں آپ کو عمر سے جو سزا ملے اس میں میں بھی آپ کا شریک ہوں۔ پھر ابو سعید حضرت عمر کے پاس تشریف لے گئے اور ابو موسیٰ کی بات کی تصدیق کی۔ حضرت عمر نے فرمایا یہ مجھے معلوم نہیں تھا۔ اس باب میں حضرت علی اور ام طارق (جو سعد کی مولی ہیں ) سے بھی روایت ہے۔ یہ حدیث حسن صحیح ہے اور جریری کا نام سعدی بن ایاس اور کنیت ابو مسعود ہے۔ یہ حدیث کئی راوی ان کے علاوہ ابو نضرہ عبدی سے بھی نقل کرتے ہیں۔

٭٭ محمود بن غیلان، عمربن یونس، عکرمۃ بن عمار، ابو زمیل، ابن عباس، حضرت عمر بن خطاب رضی اللہ عنہ فرماتے ہیں کہ میں نے رسول اللہ صلی اللہ علیہ و آلہ و سلم سے تین مرتبہ (داخل ہونے کی) اجازت مانگی اور آپ صلی اللہ علیہ و آلہ و سلم نے مجھے اجازت دے دی۔ یہ حدیث حسن غریب ہے ابو زمیل کا نام سماک حنفی ہے۔ حضرت عمر رضی اللہ عنہ نے ابو موسیٰ پر اعتراض اس بات پر کیا تھا کہ تین مرتبہ میں اجازت نہ ملے تو لوٹ جانا چاہیے چنانچہ حضرت عمر رضی اللہ عنہ کو اس کا علم نہیں تھا کہ نبی اکرم صلی اللہ علیہ و آلہ و سلم نے فرمایا کہ تین مرتبہ اجازت مانگو ملے تو ٹھیک ہے ورنہ واپس ہو جاؤ۔

سلام کا جواب کیسے دیا جائے 

اسحاق بن منصور، عبداللہ بن نمیر، عبید اللہ بن عمر، سعید مقبری، حضرت ابو ہریرہ رضی اللہ عنہ سے روایت ہے کہ ایک آدمی مسجد میں داخل ہوا رسول اللہ صلی اللہ علیہ و آلہ و سلم مسجد میں ایک طرف تشریف فرما تھے اس نے نماز پڑھی اور پھر حاضر خدمت ہو کر سلام کیا۔ آپ صلی اللہ علیہ و آلہ و سلم نے فرمایا وعلیک جاؤ اور دوبارہ نماز پڑھو کیونکہ تم نے نماز نہیں پڑھی۔ پھر انہوں نے طویل حدیث بیان کی۔ یہ حدیث حسن ہے اور اسے یحیی بن سعید قطان بھی عبید اللہ بن عمر سے اور وہ سعید مقبری سے نقل کرتے ہیں۔ پس اس میں یوں کہا کہ سعید مقبری کے باپ سے روایت ہے وہ روایت کرتے ہیں ابو ہریرہ سے۔ یحیی بن سعید کی حدیث زیادہ صحیح ہے۔

کسی کو سلام بھیجنے کے متعلق

علی بن منذر کوفی، محمد بن فضیل، زکریا بن ابی زائدۃ، عامر، حضرت ابو سلمہ رضی اللہ عنہ فرماتے ہیں کہ حضرت عائشہ رضی اللہ عنہا نے انہیں بتایا کہ ایک مرتبہ رسول اللہ صلی اللہ علیہ و آلہ و سلم نے مجھے کہا کہ جبرائیل تمہیں سلام کہتے ہیں۔ حضرت عائشہ رضی اللہ عنہ نے فرمایا وعلیہ السلام ورحمۃ اللہ وبرکاتہ اس باب میں بنونمیر کے ایک شخص سے بھی روایت منقول ہے جسے اس نے بواسطہ اپنے والد اپنے دادا سے روایت کیا ہے۔ یہ حدیث حسن صحیح ہے۔ زہری بھی اسے ابو سلمہ سے اور وہ حضرت عائشہ سے نقل کرتے ہیں۔

پہلے سلام کرنے والے کی فضیلت کے متعلق

علی بن حجر، قران بن تمام اسدی، ابو فروہ یزید بن سنان، سلیم بن عامر، حضرت ابو امامہ رضی اللہ عنہ سے روایت ہے کہ عرض کیا گیا یا رسول اللہ صلی اللہ علیہ و آلہ و سلم جب دو آدمیوں کی ملاقات ہو کون پہلے سلام کرے۔ آپ صلی اللہ علیہ و آلہ و سلم نے فرمایا جو اللہ کے زیادہ نزدیک ہو گا وہ سلام میں پہل کرے گا۔ یہ حدیث حسن ہے۔ امام محمد بن اسماعیل بخاری فرماتے ہیں کہ ابو فروہ رہادی مقارب الحدیث ہے لیکن اس کے بیٹے نے اس سے کچھ منکر احادیث نقل کی ہیں۔

سلام میں ہاتھ سے اشارہ کرنے کی کراہت

 قتیبہ، ابن لہیعۃ، حضرت عمرو بن شعیب اپنے والد سے اور وہ ان کے دادا سے نقل کرتے ہیں کہ رسول اللہ صلی اللہ علیہ و آلہ و سلم نے فرمایا جس نے ہمارے علاوہ کسی اور کی مشابہت اختیار کی اس کا ہم سے کوئی تعلق نہیں۔ یہود ونصاری کی مشابہت اختیار نہ کرو۔ یہودیوں کا سلام انگلیوں کے اشارے سے اور عیسائیوں کا سلام ہاتھ سے اشارہ کرنا ہے۔ اس حدیث کی سند ضعیف ہے۔ ابن مبارک اسے ابن لیعہ سے غیر مرفوع روایت کرتے ہیں۔

بچوں کو سلام کرنے کے متعلق

ابوالخطاب زیاد بن یحیی بصری، ابو عتاب سہل بن حماد، شعبۃ، حضرت سیار فرماتے ہیں کہ میں ثابت بنانی کے ساتھ جا رہا تھا کہ بچوں پر گزر ہوا تو انہوں نے بچوں کو سلام کیا اور فرمایا کہ میں حضرت انس رضی اللہ عنہ کے ساتھ تھا آپ بچوں کے پاس سے گزرے تو ان کو سلام کیا اور فرمایا کہ میں نبی اکرم صلی اللہ علیہ و آلہ و سلم کے ساتھ تھا جب آپ صلی اللہ علیہ و آلہ و سلم بچوں کے پاس سے گزرے تو آپ صلی اللہ علیہ و آلہ و سلم نے بچوں کو سلام کیا۔ یہ حدیث صحیح ہے اور کئی لوگوں نے اس حدیث کو ثابت سے نقل کیا ہے۔ پھر یہ حدیث کئی سندوں سے حضرت انس رضی اللہ عنہ سے منقول ہے۔ قتیبہ بھی اسے جعفر بن سلیمان سے وہ ثابت سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔

عورتوں کو سلام کرنے کے متعلق

سوید، عبداللہ بن مبارک، عبدالحمید بن بہرام، شہربن حوشب، حضرت اسماء بنت یزید رضی اللہ عنہا سے روایت ہے کہ نبی اکرم صلی اللہ علیہ و آلہ و سلم ایک مرتبہ مسجد میں سے گزرے تو عورتوں کی ایک جماعت وہاں بیٹھی ہوئی تھی۔ آپ صلی اللہ علیہ و آلہ و سلم نے ہاتھ سے اشارہ کر کے سلام کیا پھر راوی عبدالحمید نے ہاتھ سے اشارہ کر کے بتایا۔ یہ حدیث حسن ہے۔ احمد بن حنبل کہتے ہیں کہ عبدالحمید بن بہرام کی شہر بن حوشب سے روایت میں کوئی حرج نہیں۔ امام بخاری فرماتے ہیں کہ شہر بن حوشب حدیث میں اچھا اور قوی ہے لیکن ابن عوف نے ان پر اعتراض کیا ہے پھر ابن عوف خود ہی لہال بن ابی زینب سے شہر ہی کے حوالے سے نقل کرتے ہیں۔ ابو داؤد، نضر بن شمیل سے نقل کرتے ہیں کہ انہوں نے ابن عوف سے سنا کہ محدثین نے شہر بن حوشب کو چھوڑ دیا ہے ابو داؤد نضر کا قول نقل کرتے ہیں کہ چھوڑنے سے مراد ان پر لعن کرنا ہے،

اپنے گھر میں داخل ہوتے وقت سلام کرنا

ابوحاتم انصاری بصری مسلم بن حاتم، محمد بن عبداللہ انصاری، علی بن زید، حضرت سعید بن مسیب رضی اللہ، حضرت انس رضی اللہ عنہ سے نقل کرتے ہیں کہ رسول اللہ صلی اللہ علیہ و آلہ و سلم نے مجھے فرمایا اے بیٹے جب تم اپنے گھر والوں کے پاس جاؤ تو سلام کیا کرو۔ اس سے تم پر بھی برکت ہو گی اور گھر والوں پر بھی۔ یہ حدیث حسن صحیح غریب ہے۔

کلام سے پہلے سلام کرنے کے متعلق

فضل بن صباح، سعید بن زکریا، عنبسۃ بن عبدالرحمن، محمد بن زاذان، محمد بن منکدر، حضرت جابر بن عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا سلام کلام سے پہلے کیا جانا چاہیے۔ اسی سند سے یہ بھی منقول ہے کہ کسی کو اس وقت تک کھانے کے لیے نہ بلاؤ جب تک وہ سلام نہ کرے۔ یہ حدیث منکر ہے ہم اسے اسی سند سے جانتے ہیں۔ امام ترمذی فرماتے ہیں کہ میں نے امام بخاری سے سنا کہ عنبسہ بن عبدالرحمن حدیث میں ضعیف اور ناقابل اعتبار ہے۔ محمد بن زاذان منکر الحدیث ہے۔



اس بارے میں کہ ذمی (کافر) کو سلام کرنا مکروہ ہے 

 قتیبہ، عبدالعزیز بن محمد، سہیل بن ابی صالح، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا یہود ونصاری کو سلام کرنے میں پہل نہ کرو اور اگر ان میں سے کسی کو راستے میں پاؤ تو اسے تنگ راستے کی طرف گزرنے پر مجبور کرو۔ یہ حدیث حسن صحیح ہے۔

٭٭ سعید بن عبدالرحمن مخزومی، سفیان، زہری، عروۃ، حضرت عائشہ رضی اللہ عنہ سے روایت ہے کہ یہودیوں کی ایک جماعت نبی اکرم صلی اللہ علیہ و آلہ و سلم کی خدمت میں حاضر ہوئی تو انہوں نے کہا السام علیکم (یعنی تم پر موت آئے ) آپ صلی اللہ علیہ و آلہ و سلم نے جواب میں فرمایا وعلیکم (تم پر بھی) حضرت عائشہ رضی اللہ عنہا کہتی ہیں کہ میں نے کہا تم ہی پر سام (موت) اور لعنت ہو۔ نبی اکرم صلی اللہ علیہ و آلہ و سلم نے فرمایا اے عائشہ اللہ تعالیٰ ہر کام میں نرمی کو پسند فرماتے ہیں۔ حضرت عائشہ رضی اللہ عنہا نے عرض کیا کیا آپ صلی اللہ علیہ و آلہ و سلم نے ان کی بات نہیں سنی۔ آپ صلی اللہ علیہ و آلہ و سلم نے فرمایا میں نے بھی تو انہیں وعلیکم کہہ کر جواب دے دیا تھا۔ اس باب میں حضرت ابو بصرہ غفاری، ابن عمر، انس اور ابو عبدالرحمن جہنی سے بھی روایت ہے۔ یہ حدیث حسن صحیح ہے۔

جس مجلس میں مسلمان اور کافر ہوں ان کو سلام کرنا

یحیی بن موسی، عبدالرزاق، معمر، زہری، عروۃ، حضرت اسامہ بن زید رضی اللہ عنہ فرماتے ہیں کہ نبی اکرم صلی اللہ علیہ و آلہ و سلم ایک ایسی مجلس کے پاس سے گزرے جس میں یہودی بھی تھے اور مسلمان بھی۔ آپ صلی اللہ علیہ و آلہ و سلم نے انہیں سلام کیا۔ یہ حدیث حسن صحیح ہے۔

اس بارے میں کہ سوار پیدل چلنے والے کو سلام کرے 

محمد بن مثنی و ابراہیم بن یعقوب، روح بن عبادۃ، حبیب بن شہید، حسن حضرت ابو ہریرہ رضی اللہ تعالیٰ عنہ کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا سوار پیدل چلنے والے کو، پیدل چلنے والا بیٹھے ہوئے کو اور تھوڑی تعداد زیادہ کو سلام کرے۔ ابن مثنی اپنی حدیث میں یہ الفاط زیادہ بیان کرتے ہیں کہ چھوٹا بڑے کو سلام کرے۔ اس باب میں عبدالرحمن بن شبل، فضالہ بن عبید، اور جابر رضی اللہ عنہم سے بھی روایت ہے۔ یہ حدیث کئی سندوں سے حضرت ابو ہریرہ سے منقول ہے۔ ایوب سختیانی، یونس بن عبید اور علی بن زید زکہتے ہیں کہ حسن کا ابو ہریرہ سے سماع نہیں۔

اس بارے میں کہ سوار پیدل چلنے والے کو سلام کرے 

سوید بن نصر، عبداللہ بن مبارک، معمر، ہمام بن منبہ، حضرت ابو ہریرہ رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا چھوٹا بڑے کو، چلنے والا بیٹھنے والے کو اور تھوڑی تعداد (لوگ) زیادہ کو سلام کریں۔ یہ حدیث حسن صحیح ہے۔

٭٭ سوید بن نصر، عبد اللہ، حیوۃبن شریح، ابو ہانی خولنای، ابو علی جنبی، حضرت فضالہ بن عبیدہ کہتے ہیں کہ رسول اللہ صلی اللہ علیہ و آلہ و سلم نے فرمایا گھڑ سوار پیدل چلنے والے کو، چلنے والا کھڑے کو اور تھوڑی تعداد والے زیادہ کو سلام کریں۔ یہ حدیث حسن صحیح ہے اور ابو علی جہنی کا نام عمرو بن مالک ہے 

اٹھتے اور بیٹھتے وقت سلام کرنا

 قتیبہ، لیث، ابن عجلان، سعید مقبری، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جب تم میں سے کوئی کسی مجلس میں پہنچے تو انہیں سلام کرے پھر اگر بیٹھنا ہو تو بیٹھ جائے اور جب کھڑا ہو تو پھر سلام کرے اور ان میں سے پہلی اور آخری مرتبہ سلام کرنا دونوں ہی ضروری ہیں۔ یہ حدیث حسن ہے اور اسے عجلان بھی سعید مقبری سے وہ اپنے والد سے اور وہ ابو ہریرہ سے مرفوعاً روایت کرتے ہیں۔

گھر کے سامنے کھڑے ہو کر اجازت مانگنا

 قتیبہ، ابن لہیعۃ، عبید اللہ بن ابی جعفر، ابو عبدالرحمن جبلی، حضرت ابو ذر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے اجازت ملنے سے پہلے پردہ اٹھا کر کسی کے گھر میں نظر ڈالی گویا کہ اس نے گھر کی چھپی ہوئی چیز دیکھ لی اور اس نے ایسا کام کیا جو اس کے لیے حلال نہیں تھا۔ پھر اگر اندر جھانکتے وقت سامنے کوئی اس کی آنکھیں پھوڑ دیتا تو میں اس پر کچھ نہ کہتا (یعنی بدلہ نہ دلاتا) اور اگر کوئی شخص کسی ایسے دروازے کے سامنے گزرا جس پر پردہ نہیں تھا اور وہ بند بھی نہیں تھا پھر اس کی گھر والوں پر نظر پڑ گئی تو اس میں اس کی کوئی غلطی نہیں بلکہ گھر والوں کی غلطی ہے۔ اس باب میں حضرت ابو ہریرہ اور ابو امامہ رضی اللہ عنہما سے بھی روایت ہے۔ یہ حدیث غریب ہے۔ ہم اس کے مثل صرف ابن لہیعہ کی روایت سے جانتے ہیں اور ابو عبدالرحمن کا نام عبداللہ بن یزید ہے۔

بغیر اجازت کسی کے گھر میں جھانکنا

محمد بن بشار، عبدالوہاب ثقفی، حمید، حضرت انس رضی اللہ عنہ فرماتے ہیں کہ نبی اکرم صلی اللہ علیہ و آلہ و سلم اپنے گھر میں تھے کہ ایک شخص نے آپ صلی اللہ علیہ و آلہ و سلم کے گھر میں جھانکا تو آپ صلی اللہ علیہ و آلہ و سلم اپنے ہاتھ میں تیر لے کر اس کی طرف لپکے وہ پیچھے ہٹ گیا۔ یہ حدیث حسن صحیح ہے۔

٭٭ ابن ابی عمر، سفیان، زہری، حضرت سہل بن سعد ساعدی فرماتے ہیں کہ ایک شخص نے رسول اللہ کے حجرہ مبارک کے دروازے کے سوراخ سے اندر جھانکا آپ صلی اللہ علیہ و آلہ و سلم کے پاس ایک برش تھا جس سے آپ صلی اللہ علیہ و آلہ و سلم سر کو کھجا رہے تھے۔ نبی اکرم صلی اللہ علیہ و آلہ و سلم نے فرمایا اگر مجھے معلوم ہوتا کہ تم جھانک رہے ہو تو میں اسے تمہاری آنکھ میں چبھودیتا۔ اجازت لینا اسی لیے شروع کیا گیا ہے کہ پردہ تو آنکھ ہی سے ہوتا ہے۔ اس باب میں حضرت ابو ہریرہ سے بھی روایت ہے۔ یہ حدیث حسن صحیح ہے۔

اجازت مانگنے سے پہلے سلام کرنا

سفیان بن وکیع، روح بن عبادۃ، ابن جریج، عمرو بن ابی سفیان، عمرو بن عبداللہ بن صفوان، حضرت کلدہ بن حنبل رضی اللہ عنہ کہتے ہیں کہ صفوان بن امیہ رضی اللہ عنہ نے انہیں دودھ، پیوسی (یعنی بوہلی) اور ککڑی کے ٹکڑے دے کر نبی اکرم صلی اللہ علیہ و آلہ و سلم کی خدمت میں بھیجا۔ آپ صلی اللہ علیہ و آلہ و سلم ان دنوں اعلی وادی میں تھے۔ کلدہ بن حنبل کہتے ہیں کہ میں اجازت مانگے اور سلام کیے بغیر داخل ہو گیا۔ نبی اکرم صلی اللہ علیہ و آلہ و سلم نے فرمایا واپس جاؤ اور سلام کر کے اجازت مانگو اور یہ صفوان کے اسلام لانے کے بعد کا واقعہ ہے۔ عمرو کہتے ہیں مجھے یہ حدیث امیہ بن صفوان نے سنائی اور انہوں نے کلدہ کا ذکر نہیں کیا۔ یہ حدیث حسن غریب ہے۔ ہم اسے صرف ابن جریج کی روایت سے جانتے ہیں۔ ابو عاصم بھی ابن جریج سے اسی کی مانند نقل کرتے ہیں۔

٭٭ سوید بن نصر، عبداللہ بن مبارک، شعبۃ، محمد بن منکدر، حضرت جابر رضی اللہ عنہ سے روایت ہے کہ میں نے ایک قرض کے سلسلے میں جو میرے والد پر تھا نبی اکرم صلی اللہ علیہ و آلہ و سلم سے اندر آنے کی اجازت مانگی تو آپ صلی اللہ علیہ و آلہ و سلم نے پوچھا کون ہے ؟ میں نے کہا میں ہوں۔ آپ صلی اللہ علیہ و آلہ و سلم نے فرمایا میں میں گویا کہ آپ صلی اللہ علیہ و آلہ و سلم نے اسے ناپسند کیا۔ یہ حدیث حسن صحیح ہے۔



اس بارے میں کہ سفر سے واپسی میں رات کو گھر میں داخل ہونا مکروہ ہے 

احمد بن منیع، سفیان، اسود بن قیس، نبیح عنزی، حضرت جابر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے ہمیں سفر سے رات کو واپس آنے پر عورتوں کے پاس داخل ہونے سے منع فرمایا۔ اس باب میں حضرت انس، ابن عمر اور ابن عباس سے بھی روایت ہے۔ یہ حدیث حسن صحیح ہے اور کئی سندوں سے جابر ہی سے مرفوعاً منقول ہے۔ حضرت ابن عباس رضی اللہ عنہ سے مروی ہے کہ رسول اللہ صلی اللہ علیہ و آلہ و سلم نے رات کو سفر سے واپسی پر عورتوں کے پاس جانے سے منع فرمایا لیکن دو آدمیوں نے اس پر عمل نہیں کیا اور داخل ہو گئے تو دونوں نے اپنی اپنی بیوی کے پاس ایک ایک آدمی کو پایا۔

باب مکتوب (خط) کو خاک آلود کرنا

محمود بن غیلان، شبابۃ، حمزۃ، ابو زبیر، حضرت جابر رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا جب تم میں کوئی کچھ لکھے تو اسے خاک آلود کر لینا چاہیے کیونکہ یہ حاجت کو زیادہ پورا کرنا ہے۔ یہ حدیث منکر ہے۔ ہم اسے ابو زبیر کی روایت سے صرف اسی سند سے جانتے ہیں۔ حمزہ، عمرونصیبی کے بیٹے ہیں اور حدیث میں ضعیف ہیں۔

٭٭ قتیبہ، عبداللہ بن حارث، عنبسۃ، محمد بن زاذن، ام سعد، حضرت زید بن ثابت رضی اللہ عنہ کہتے ہیں کہ ایک مرتبہ میں نبی اکرم صلی اللہ علیہ و آلہ و سلم کی خدمت میں حاضر ہوا تو آپ صلی اللہ علیہ و آلہ و سلم کے سامنے کاتب (لکھنے والا) بیٹھا ہوا تھا اور آپ صلی اللہ علیہ و آلہ و سلم اس سے کہہ رہے تھے کہ قلم کو کان پر رکھو اس لیے کہ اس سے مضمون زیادہ یاد آتا ہے۔ اس حدیث کو ہم صرف اسی سند سے جانتے ہیں اور یہ ضعیف ہے کیونکہ محمد بن زاذان اور عنبسہ بن عبدالرحمن دونوں حدیث میں ضعیف ہیں۔

سریانی زبان کی تعلیم

علی بن حجر، عبدالرحمن بن ابی زناد، ابو زناد، خارجہ بن زید بن ثابت، حضرت زید بن ثابت رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے مجھے اپنے لیے یہودیوں کی کتاب سے کچھ کلمات سیکھنے کا حکم دیا اور فرمایا اللہ کی قسم مجھے یہودیوں پر بالکل اطمینان نہیں کہ وہ میرے لیے صحیح لکھتے ہیں۔ حضرت زید فرماتے ہیں کہ پھر میں نے نصف مہینے کے اندر اندر (سریانی زبان) سیکھ لی۔ چنانچہ جب میں سیکھ گیا تو آپ صلی اللہ علیہ و آلہ و سلم اگر یہودیوں کو کچھ لکھواتے تو میں لکھتا اور اگر ان کی طرف سے کوئی چیز آتی تو اسے بھی پڑھ کر سناتا۔ یہ حدیث حسن صحیح ہے۔ اور کئی سندوں سے حضرت زید بن ثاب سے منقول ہے۔ اعمش، ثابت بن عبید سے نقل کرتے ہیں کہ زید بن ثابت نے فرمایا کہ مجھے رسول اللہ صلی اللہ علیہ و آلہ و سلم نے سریانی زبان سیکھنے کا حکم دیا۔

مشرکین سے خط و کتابت کرنے کے متعلق

یوسف بن حماد بصری، عبدالاعلی، سعید، قتادۃ، حضرت انس بن مالک رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے وفات سے پہلے کسری، قیصر، نجاشی اور ہر جابر سرکش کو خطوط لکھوائے جن میں انہیں اللہ ایمان لانے کی دعوت دی، یہ نجاشی وہ نہیں جس پر آپ صلی اللہ علیہ و آلہ و سلم نے نماز جنازہ پڑھی تھی۔ یہ حدیث حسن صحیح غریب ہے۔

مشرکین کو کس طرح خط تحریر کیا جائے 

سوید بن نصر، عبداللہ بن مبارک، یونس، زہری، عبید اللہ بن عبداللہ بن عتبۃ، حضرت ابن عباس رضی اللہ عنہ فرماتے ہیں کہ ابو سفیان بن حرب نے انہیں بتایا کہ ہرقل نے انہیں کچھ لوگوں کے ساتھ تجارت کے لیے شام جانے کے موقع پر پیغام بھیجا تو سب اس کے دربار میں حاضر ہوئے۔ پھر ابو سفیان نے حدیث ذکر کی اور کہا کہ ہرقل نے رسول اللہ صلی اللہ علیہ و آلہ و سلم کا خط منگوایا اور وہ پڑھا گیا اس میں لکھا ہوا تھا۔ (بِسْمِ اللَّہِ الرَّحْمَنِ الرَّحِیمِ مِنْ مُحَمَّدٍ عَبْدِ اللَّہِ وَرَسُولِہِ إِلَی ہِرَقْلَ عَظِیمِ الرُّومِ السَّلَامُ عَلَی مَنْ اتَّبَعَ الْہُدَی أَمَّا بَعْدُ) یہ تحریر اللہ کے بندے اور اس کے رسول محمد صلی اللہ علیہ و آلہ و سلم کی طرف سے ہرقل کی طرف بھیجی گئی ہے جو روم کا بڑا حاکم ہے۔ سلام ہے اس پر جو ہدایت کے راستے کی اتباع کرے امابعد۔ یہ حدیث حسن صحیح ہے اور ابو سفیان کا نام صخر بن حرب ہے۔

خط پر مہر لگانے کے متعلق

اسحاق بن منصور، معاذ بن ہشام، ہشام، قتادۃ، حضرت انس بن مالک رضی اللہ عنہ سے روایت ہے کہ جب رسول اللہ صلی اللہ علیہ و آلہ و سلم نے عجمیوں کو خطوط لکھنے کا ارادہ فرمایا تو آپ صلی اللہ علیہ و آلہ و سلم کو بتایا گیا کہ یہ لوگ بغیر مہر کے کوئی چیز قبول نہیں کرتے۔ چنانچہ آپ صلی اللہ علیہ و آلہ و سلم نے ایک انگوٹھی بنوائی۔ حضرت انس رضی اللہ عنہ فرماتے ہیں گویا کہ میں آپ صلی اللہ علیہ و آلہ و سلم کی ہتھیلی میں (اب بھی) اس کی سفیدی کو دیکھ رہا ہوں۔ جس میں آپ صلی اللہ علیہ و آلہ و سلم کی مہر تھی۔ یہ حدیث حسن صحیح ہے۔

سلام کی کیفیت کے بارے میں 

سوید، عبداللہ بن مبارک، سلیمان بن مغیرۃ، ثابت بنانی، ابن ابی لیلی، حضرت مقداد بن اسود رضی اللہ عنہ فرماتے ہیں کہ میں اور میرے دو ساتھی مدینہ میں آئے۔ ہمارے کان اور آنکھیں بھوک کی وجہ سے کمزور ہو گئی تھیں۔ ہم خود کو صحابہ کے سامنے پیش کرتے تو کوئی ہمیں قبول نہ کرتا۔ پھر ہم رسول اللہ صلی اللہ علیہ و آلہ و سلم کی خدمت میں حاضر ہوئے تو آپ صلی اللہ علیہ و آلہ و سلم ہمیں لے کر اپنے گھر تشریف لے گئے وہاں تین بکریاں تھیں آپ صلی اللہ علیہ و آلہ و سلم نے ہمیں ان کا دودھ دوہنے کا حکم دیا۔ چنانچہ ہم ان کا دودھ دوہتے اور ہر ایک اپنے حصے کا دودھ پی لیتا اور آپ صلی اللہ علیہ و آلہ و سلم کا حصہ رکھ دیتا۔ نبی اکرم صلی اللہ علیہ و آلہ و سلم رات کو تشریف لاتے اور اس طرح سلام کرتے کہ سونے والا نہ جاگتا اور جاگنے والا سن لیتا۔ پھر مسجد جاتے اور نماز پڑھتے پھر واپس آتے اور اپنے حصے کا دودھ پیتے۔ یہ حدیث حسن صحیح ہے۔

اس بارے میں کہ پیشاب کرنے والے کو سلام کرنا مکروہ ہے 

محمد بن بشار و نصر بن علی، ابو احمد زبیری، سفیان، ضحاک بن عثمان، نافع، حضرت ابن عمر رضی اللہ عنہما فرماتے ہیں کہ ایک شخص نے نبی اکرم صلی اللہ علیہ و آلہ و سلم کو سلام کیا۔ آپ صلی اللہ علیہ و آلہ و سلم پیشاب کر رہے تھے۔ آپ صلی اللہ علیہ و آلہ و سلم نے سلام کا جواب نہیں دیا۔ محمد بن یحیی، محمد بن یوسف سے وہ سفیان سے اور وہ ضحاک بن عثمان سے اس سند سے اسی کے مثل روایت کرتے ہیں۔ اس باب میں حضرت علمقمہ بن فغواء، جابر، براء اور مہاجر بن قنفذ رضی اللہ عنہم سے بھی روایت ہے۔ یہ حدیث حسن صحیح ہے۔

اس بارے میں کہ ابتداء میں علیک السلام کہنا مکروہ ہے 

سوید، عبد اللہ، خالد حذاء، حضرت ابو تمیمہ ہجیمی اپنی قوم کے ایک شخص کا قول نقل کرتے ہیں کہ میں رسول اللہ صلی اللہ علیہ و آلہ و سلم کو تلاش کرنے کے لیے نکلا تو آپ صلی اللہ علیہ و آلہ و سلم کو نہ پا کر ایک جگہ بیٹھ گیا اتنے میں چند لوگ آئے نبی اکرم صلی اللہ علیہ و آلہ و سلم بھی انہی میں تھے۔ میں آپ صلی اللہ علیہ و آلہ و سلم کو نہیں پہچانتا تھا۔ آپ صلی اللہ علیہ و آلہ و سلم لوگوں کے درمیان صلح کرا رہے تھے۔ جب آپ صلی اللہ علیہ و آلہ و سلم فارغ ہوئے تو کچھ لوگ آپ صلی اللہ علیہ و آلہ و سلم کے ساتھ اٹھے اور کہنے لگے یا رسول اللہ صلی اللہ علیہ و آلہ و سلم ! میں نے جب یہ دیکھا تو میں بھی کہنے لگا علیک السلام یا رسول اللہ صلی اللہ علیہ و آلہ و سلم (تین مرتبہ اسی طرح کیا) تو آپ صلی اللہ علیہ و آلہ و سلم میری طرف متوجہ ہوئے اور فرمایا جب کوئی شخص اپنے کسی بھائی سے ملے تو کہے السلام علیکم و رحمۃ اللہ و برکاتہ پھر آپ صلی اللہ علیہ و آلہ و سلم نے میرے سلام کا جواب دیتے ہوئے تین مرتبہ فرمایا علیک و رحمۃ اللہ ابو غفاری حدیث ابتمیمہ ہجیم سے اور ابو جری جابر بن سلیم ہجیمی سے نقل کرتے ہیں کہ نبی اکرم صلی اللہ علیہ و آلہ و سلم کے پاس آیا۔ (الحدیث) ابو تمیمہ کا نام ظریف بن مجالد ہے۔

٭٭ حسن بن علی، ابو اسامۃ، ابو غفار مثنی بن سعید طائی، ابو تمیمۃ ہجیمی، حضرت جابر بن سلیم رضی اللہ عنہ سے روایت ہے کہ میں نبی صلی اللہ علیہ و آلہ و سلم کی خدمت میں حاضر ہوا اور کہا علیک السلام آپ صلی اللہ علیہ و آلہ و سلم نے فرمایا علیک السلام نہ کہو بلکہ السلام علیکم کہو۔ رواوی نے پورا واقعہ بیان کیا۔ یہ حدیث حسن صحیح ہے۔

٭٭ اسحاق بن منصور، عبدالصمد بن عبدالوارث، عبداللہ بن مثنی، ثمامۃ بن عبد اللہ، حضرت انس بن مالک رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم سلام کرتے تو تین مرتبہ کرتے اور جب بات کرتے تو اسے بھی تین (ہی) مرتبہ دہراتے۔ یہ حدیث حسن صحیح ہے۔

٭٭ انصاری، معن، مالک، اسحاق بن عبداللہ بن ابی طلحۃ، ابو مرۃ، حضرت ابو اقد لیثی فرماتے ہیں کہ ایک مرتبہ رسول اللہ صلی اللہ علیہ و آلہ و سلم لوگوں کے ساتھ مسجد میں بیٹھے ہوئے تھے کہ تین آدمی آئے ان میں سے دو تو نبی اکرم صلی اللہ علیہ و آلہ و سلم کی طرف آ گئے اور ایک چلا گیا۔ وہ دونوں جب وہں کھڑے ہوئے تو ایک نے لوگوں کے درمیان تھوڑی سی جگہ دیکھی اور وہاں بیٹھ گیا جبکہ دوسرا لوگوں کے پیچھے بیٹھا اور تیسرا تو پیٹھے موڑ کر چلا ہی گیا تھا۔ جب رسول اللہ صلی اللہ علیہ و آلہ و سلم فارغ ہوئے تو آپ صلی اللہ علیہ و آلہ و سلم نے فرمایا کیا میں تمہیں ان تینوں کا حال نہ بتاؤں۔ ان میں سے ایک نے اللہ کی طرف ٹھکانہ بنانا چاہا تو اللہ نے اسے پناہ دے دی۔ دوسرے نے شرم کی (اور پیچھے بیٹھ گیا) تو اللہ تعالیٰ نے اسے بخش دیا اور تیسرے نے اعراض کیا تو اللہ نے بھی اس سے منہ پھیرلیا۔ یہ حدیث حسن صحیح ہے۔ ابو اقد لیثی کا نام حارث بن عوف ہے اور ابو مرہ ام ہانی بنت ابی طالب کے مولی ہیں۔ ان کا نام یزید ہے۔ بعض کہتے ہیں کہ یہ عقیل بن ابی طالب کے مولی ہیں۔

٭٭ علی بن حجر، شریک، سماک بن حرب، حضرت جابر بن سمرہ رضی اللہ عنہ سے روایت ہے کہ جب ہم نبی اکرم صلی اللہ علیہ و آلہ و سلم کی مجلس میں حاضر ہوتے تو جہاں جگہ پاتے وہیں بیٹھ جاتے۔ یہ حدیث حسن غریب ہے اسے زبیر بن معاویہ سماک سے روایت کرتے ہیں۔


٭٭ محمود بن غیلان، ابو داؤد، شعبۃ، ابو اسحاق، حضرت براء رضی اللہ عنہ کہتے ہیں کہ رسول اللہ صلی اللہ علیہ و آلہ و سلم انصار کی ایک جماعت کے پاس سے گزرے وہ راستے میں بیٹھے ہوئے تھے۔ آپ صلی اللہ علیہ و آلہ و سلم نے فرمایا اگر تمہارے لیے راستے میں بیٹھنا ضروری ہو تو ہر سلام کرنے والے کا جواب دو، مظلوم کی مدد کرو اور بھولے بھٹکے کو راستہ بتاؤ۔ اس باب میں حضرت ابو ہریرہ اور ابو شریح خزاعی سے بھی روایت ہے۔ یہ حدیث حسن ہے۔

مصافحے کے متعلق

سوید، عبد اللہ، حنظلۃ بن عبیدللہ، حضرت انس بن مالک رضی اللہ عنہ سے روایت ہے کہ ایک شخص نے عرض کیا یا رسول اللہ صلی اللہ علیہ و آلہ و سلم ! اگر ہم میں سے کوئی اپنے کسی بھائی یا دوست کو ملے تو کیا اس کے لیے جھکے۔ آپ صلی اللہ علیہ و آلہ و سلم نے فرمایا نہیں۔ عرض کیا تو کیا اس سے گلے مل کر اس کا بوسہ لے۔ آپ صلی اللہ علیہ و آلہ و سلم نے فرمایا نہیں۔ اس نے پوچھا کیا اس کا ہاتھ پکڑے اور مصافحہ کرے۔ آپ صلی اللہ علیہ و آلہ و سلم نے فرمایا ہاں یہ حدیث حسن ہے۔

٭٭ سوید، عبد اللہ، ہمام، حضرت قتادہ رضی اللہ عنہ سے روایت ہے کہ میں نے انس بن مالک رضی اللہ عنہ سے پوچھا کہ کیا صحابہ کرام رضی اللہ عنہم میں مصافحہ کرنے کا رواج تھا حضرت انس رضی اللہ عنہ نے فرمایا ہاں یہ حدیث حسن ہے۔

٭٭ احمد بن عبدۃ ضبی، یحیی بن سلیم طائفی، سفیان، منصور، خیثمہ، ایک آدمی، حضرت ابن مسعود رضی اللہ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا مصافحہ کرنا (یعنی ہاتھ پکڑنا) سلام کی تکمیل ہے۔ یہ حدیث غریب ہے۔ ہم اسے صرف یحیی بن سلیم کی سفیان سے روایت سے جانتے ہیں۔ (امام ترمذی کہتے ہیں ) میں نے امام بخاری سے اس حدیث کے متعلق پوچھا تو انہوں نے اسے محفوظ احادیث میں شمار نہیں کیا۔ اور کہ شاید یحیی نے سفیان کی منصور سے مروی حدیث کا ارادہ کیا ہو جو خثیمہ ایک ایسے شخص سے روایت کرتے ہیں جس نے ابن مسعود سے اور انہوں نے نبی اکرم صلی اللہ علیہ و آلہ و سلم سے سنی ہے کہ نبی اکرم صلی اللہ علیہ و آلہ و سلم نے فرمایا نمازی اور مسافر کے علاوہ کسی دوسرے کے لیے رات کو باتیں کرنا درست نہیں۔ امام بخاری فرماتے ہیں منصور ابو اسحاق سے وہ عبدالرحمن یا کسی اور سے نقل کرتے ہیں کہ مصافحہ کرنا تحیہ (سلام) کو پورا کرنا ہے 

٭٭ سوید بن نصر، عبد اللہ، یحیی بن ایوب، عبید اللہ بن زحر، علی بن یزید، قاسم ابو عبدالرحمن، حضرت ابو امامہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا مریض کی پیشانی یا فرمایا اس کے ہاتھ پر ہاتھ رکھنا اور اس سے اس کی کیفیت پوچھنا پوری عیادت ہے اور تمہارے درمیان مصافحہ پورا تحیہ (سلام) ہے۔ اس حدیث کی سند قوی نہیں۔ امام بخاری کہتے ہیں کہ عبید اللہ بن زحر ثقہ ہے اور علی بن یزید ضعیف ہیں۔ قاسم سے مراد ابن عبدالرحمن ہیں اور ان کی کنیت ابو عبدالرحمن ہے۔ یہ ثقہ ہیں اور یہ عبدالرحمن بن خالد بن یزید بن معاویہ کے مولی اور شامی ہیں۔

٭٭ سفیان بن وکیع و اسحاق بن منصور، عبداللہ بن نمیر، اجلح، ابو اسحاق، حضرت براء بن عازب رضی اللہ تعالیٰ سے روایت ہے کہ رسول اللہ صلی اللہ علیہ و آلہ و سلم نے فرمایا جب دو مسلمان آپس میں ملاقات کے وقت مصافحہ کرتے ہیں تو اللہ تعالیٰ انہیں جدا ہونے پہلے بخش دیتا ہے۔ یہ حدیث حسن غریب ہے۔ اس حدیث کو ابو اسحاق براء بن عازب رضی اللہ عنہ سے نقل کرتے ہیں براء رضی اللہ عنہ سے ہی کئی سندوں سے منقول ہے۔

گلے ملنے اور بوسہ دینے کے متعلق

محمد بن اسماعیل، ابراہیم بن یحیی بن محمد بن عباد مدینی، ابو یحیی بن محمد، محمد بن اسحاق، محمد بن مسلم زہری، عروۃ بن زبیر، حضرت عائشہ رضی اللہ عنہما سے روایت ہے کہ زید بن حارثہ مدینہ آئے تو رسول اللہ صلی اللہ علیہ و آلہ و سلم میرے حجرہ میں تشریف فرما تھے۔ حضرت زید نے آ کر دروازہ کھٹکھٹایا تو نبی اکرم صلی اللہ علیہ و آلہ و سلم برہنہ کپڑے کھینچتے ہوئے ان کی طرف لپکے۔ اللہ کی قسم میں نے آپ صلی اللہ علیہ و آلہ و سلم کو اس سے پہلے یا بعد کبھی نہیں دیکھا۔ پھر آپ صلی اللہ علیہ و آلہ و سلم نے انہیں گلے لگایا اور ان کا بوسہ لیا۔ یہ حدیث حسن غریب ہے۔ ہم اسے زہری کی روایت سے صرف اسی سند سے جانتے ہیں۔



ہاتھ اور پاؤں کا بوسہ لینے کے متعلق

ابو کریب، عبداللہ بن ادریس و ابو اسامۃ، شعبۃ، عمرو بن مرۃ، عبداللہ بن سلمۃ، حضرت صفوان بن عسال فرماتے ہیں کہ ایک یہودی نے اپنے ساتھی سے کہا کہ چلو میرے ساتھ اس نبی کے پاس چلو۔ اس کے ساتھی نے کہا نبی نہ کہو کیونکہ اگر انہوں نے سن لیا تو خوشی سے ان کی آنکھیں چار ہو جائیں گی۔ وہ دونوں نبی اکرم صلی اللہ علیہ و آلہ و سلم کی خدمت میں حاضر ہوئے اور آپ صلی اللہ علیہ و آلہ و سلم سے نو نشانیوں کے متعلق پوچھا۔ آپ صلی اللہ علیہ و آلہ و سلم نے فرمایا وہ یہ ہیں کہ اللہ تعالیٰ کے ساتھ کسی کو شریک نہ ٹھہراؤ، چوری نہ کرو، زنا نہ کرو، ایسے شخص کو قتل نہ کرو جسے قتل کرنا حرام ہے، بے قصور شخص کو حاکم کے پاس نہ لے جاؤ تاکہ وہ اسے قتل کرے (یعنی تہمت وغیرہ لگا کر) جادو نہ کرو، سود نہ کھاؤ، پاکباز عورت پر زنا کی تہمت نہ لگاؤ، کافروں سے مقابلہ کرتے وقت پیٹھ نہ پھیرو اور خصوصا اے یہودیو تمہارے لیے لازمی ہے کہ ہفتے کے دن حد سے تجاوز (یعنی ظلم و زیادتی) نہ کرو۔ راوی کہتے ہیں پھر انہوں (یعنی یہودیوں ) نے نبی اکرم صلی اللہ علیہ و آلہ و سلم کے ہاتھ اور پاؤں چومے اور کہنے لگے کہ ہم گواہی دیتے ہیں کہ آپ صلی اللہ علیہ و آلہ و سلم نبی ہیں۔ آپ صلی اللہ علیہ و آلہ و سلم نے فرمایا پھر کون سی چیز تمہیں میری اتباع سے روکتی ہے۔ راوی کہتے ہیں انہوں نے کہا کہ حضرت داؤد علیہ السلام نے اپنے رب سے دعا مانگی تھی کہ نبی ہمیشہ ان کی اولاد میں سے ہوں۔ ہمیں ڈر ہے کہ اگر ہم آپ صلی اللہ علیہ و آلہ و سلم کی اتباع کریں گے تو یہودی ہمیں قتل نہ کر دیں۔ مذکورہ بالا دونوں ابواب کی حدیثوں میں بوسہ کا تذکرہ آیا ہے جبکہ گذشتہ باب مصافحہ میں حضرت انس کی حدیث میں بوسہ کی ممانعت ہے۔ ممانعت اور نبی اکرم صلی اللہ علیہ و آلہ و سلم کے فعل میں مطابقت یوں ہو گی کہ وہ بوسہ ممنوع ہے جو موجب فتنہ ہو یا شہوت کا اس میں شائبہ ہو اور وہ بوسہ جائز ہے جو بطور اعزاز و اکرام ہو۔ ہاتھ پاؤں چومنے کے بارے میں یہ ہے کہ پاؤں کا چومنا بالاتفاق مکروہ وغیرہ غیر درست ہے اور ہاتھ کا چومنا بھی مکروہ ہے لیکن متاخرین نے علماء اور صلحاء کا ہاتھ چومنے کی اجازت دی ہے۔ (درمختار)

مرحبا کہنے کے بارے میں 

اسحاق بن موسیٰ انصاری، معن، مالک، ابو نضر، ابو مرۃ مولی ام ہانی بن ابی طالب، حضرت ام ہانی رضی اللہ تعالیٰ عنہ فرماتی ہیں کہ فتح مکہ کے موقع پر میں رسول اللہ صلی اللہ علیہ و آلہ و سلم کی خدمت میں حاضر ہوئی تو آپ صلی اللہ علیہ و آلہ و سلم غسل فرما رہے تھے اور فاطمہ رضی اللہ عنہ نے ایک کپڑے سے پردہ کر رکھا تھا۔ حضرت ام ہانی فرماتی ہیں میں نے سلام کیا تو آپ صلی اللہ علیہ و آلہ و سلم نے پوچھا کہ یہ کون ہے ؟ میں نے عرض کیا میں ام ہانی ہوں۔ آپ صلی اللہ علیہ و آلہ و سلم نے فرمایا ام ہانی کا آنا مبارک ہو۔ اور پھر راوی نے ایک طویل قصہ ذکر کیا۔ یہ حدیث صحیح ہے۔

٭٭ عبد اللہ بن حمید وغیرواحد، موسیٰ بن مسعود، سفیان، ابو اسحاق، حضرت عکرمہ بن ابی جہل سے روایت ہے کہ جب وہ رسول اللہ صلی اللہ علیہ و آلہ و سلم کی خدمت میں حاضر ہوئے تو آپ صلی اللہ علیہ و آلہ و سلم نے فرمایا مہاجر سوار کا آنا مبارک ہو (یعنی مہاجر سوار کو مرحبا) اس باب میں حضرت بریدہ، ابن عباس اور ابو جحیفہ رضی اللہ عنہم سے بھی روایت ہے۔ اس حدیث کی سند صحیح ہم اسے موسیٰ بن مسعود کی سفیان سے روایت کے علاوہ نہیں پہچانتے موسیٰ بن مسعود ضعیف ہیں۔ پھر عبدالرحمن بن مہدی بھی سفیان سے اور وہ ابو اسحاق سے مرسلاً نقل کرتے ہوئے مصعب بن سعد کا تذکرہ نہیں کرتے۔ یہ زیادہ صحیح ہے۔ میں نے محمد بن بشار سے سنا کہ موسیٰ بن مسعود حدیث میں ضعیف ہیں۔ محمد بن بشار کہتے ہیں کہ میں نے موسیٰ بن مسعود سے بہت سی حدیثیں لکھی تھیں لیکن پھر اسے چھوڑ دیا۔

چھینک کا جواب دینے کے متعلق

ہناد، ابو الاحوص، ابو اسحاق، حارث، حضرت علی رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا ایک مسلمان کے دوسرے مسلمان پر چھ حقوق ہیں۔ (1) جب ملاقات کرے تو سلام کہے۔ (2) اگر وہ اسے دعوت دے تو وہ قبول کرے۔ (3) چھینک کا جواب دے (یعنی جب چھنکنے والا الْحَمْدُ لِلَّہِ کہے تو جواب میں یَرْحَمُکَ اللَّہُ کہے (4) اگر وہ بیمار ہو جائے تو اس کی عیادت کرے۔ (5) اگر وہ فوت ہو جائے تو اس کے جنازے کے ساتھ جائے۔ (6) اس کے لیے بھی وہی پسند کرے جو اپنے لیے پسند کرتا ہے۔ اس باب میں حضرت ابو ہریرہ، ابو ایوب، براء اور ابو مسعود رضی اللہ عنہم سے بھی احادیث منقول ہیں۔ یہ حدیث حسن ہے اور کئی سندوں سے نبی اکرم صلی اللہ علیہ و آلہ و سلم سے منقول ہے۔ بعض محدثین نے حارث اعور کے بارے میں کلام کیا ہے۔

جب چھینک آئے تو کیا کہے 

قتیبہ بن سعید، محمد بن موسیٰ مخزومی مدینی، سعید بن ابی سعید مقبری، ابو ہریرہ سے روایت ہے کہ رسول اللہ صلی اللہ علیہ نے فرمایا مومن کے مومن پر چھ حقوق ہیں، (1) جب بیمار ہو جائے تو اس کی عیادت کے (2) اگر وہ فوت ہو جائے تو اس کے جنازہ میں شریک ہو (3) اس کی دعوت قبول کرے (4) اگر اس سے ملاقات ہو تو سلام کرے (5) اسے چھینک آئے تو جواب دے (6) اس کی موجودگی اور غیر موجودگی میں اس کی خیر خواہی کرے یہ حدیث صحیح ہے اور محمد بن موسیٰ مخزومی مدینی ثقہ ہیں۔ ان سے عبدالعزیز بن محمد اور ابن فدیک روایت کرتے ہیں۔

٭٭ حمید بن مسعدۃ، زیاد بن ربیع، حضرمی مولی آل جارود، حضرت نافع رضی اللہ عنہ فرماتے ہیں کہ حضرت ابن عمر رضی اللہ عنہما کے پاس ایک شخص کو چھینک آئی تو اس نے کہا (الْحَمْدُ لِلَّہِ وَالسَّلَامُ عَلَی رَسُولِ اللَّہِ) حضرت ابن عمر رضی اللہ عنہما نے فرمایا میں بھی کہتا ہوں (الْحَمْدُ لِلَّہِ وَالسَّلَامُ عَلَی رَسُولِ اللَّہِ) لیکن نبی اکرم صلی اللہ علیہ و آلہ و سلم نے اس طرح نہیں سکھایا بلکہ آپ صلی اللہ علیہ و آلہ و سلم نے ہمیں یہ کلمات سکھائے (الْحَمْدُ لِلَّہِ عَلَی کُلِّ حَالٍ) یعنی ہر حال میں تمام تعریفیں اللہ کے لیے ہیں۔ یہ حدیث غریب ہے۔ ہم اسے صرف زیاد بن ربیع کی روایت سے جانتے ہیں۔

اس بارے میں کہ چھینکنے والے کے جواب میں کیا کہا جائے 

محمد بن بشار، عبدالرحمن بن مہدی، سفیان، حکیم بن دیلم، ابو بردۃ بن ابی موسی، حضرت ابو موسیٰ رضی اللہ عنہ فرماتے ہیں کہ یہودی نبی اکرم صلی اللہ علیہ و آلہ و سلم کے پاس چھینکتے اور امید رکھتے کہ آپ صلی اللہ علیہ و آلہ و سلم ( یَرْحَمُکُمْ اللَّہُ) کہیں۔ لیکن آپ صلی اللہ علیہ و آلہ و سلم انہیں کہتے (یَہْدِیکُمُ اللَّہُ وَیُصْلِحُ بَالَکُمْ) یعنی اللہ تمہیں ہدایت دے اور تمہارا حال درست کرے۔ اس باب میں حضرت علی، ابو ایوب، سالم بن عبید، عبداللہ بن جعفر اور ابو ہریرہ رضی اللہ عنہم سے بھی روایت ہے۔ یہ حدیث حسن صحیح ہے۔

٭٭ محمود بن غیلان، ابو احمد، سفیان، منصور، ہلال بن یساف، حضرت سالم بن عبید ایک جماعت کے ساتھ سفر میں تھے کہ ایک آدمی کو چھینک آئی تو اس نے کہا السَّلَامُ عَلَیْکُمْ حضرت سالم نے فرمایا عَلَیْکَ وَعَلَی أُمِّکَ (تجھ پر بھی اور تیری ماں پر بھی) یہ بات اس شخص پر شاق گزری تو حضرت سالم نے فرمایا جان لو کہ میں نے وہی جواب دیا ہے جو نبی اکرم صلی اللہ علیہ و آلہ و سلم نے ایک شخص کو چھینک مار کر السَّلَامُ عَلَیْکُمْ کہنے پر دیا تھا۔ پھر فرمایا اگر تم میں سے کسی کو چھینک آئے تو (الْحَمْدُ لِلَّہِ رَبِّ الْعَالَمِینَ) کہے اور جواب دینے والا کہے یَرْحَمُکَ اللَّہُ پھر پہلا کہے یَغْفِرُ اللَّہُ لَنَا وَلَکُمْ یعنی اللہ میری اور تمہاری مغفرت کرے۔ اس حدیث کی روایت میں اختلاف ہے۔ بعض راوی بلال بن سیاف اور سالم کے درمیان ایک راوی کا اضافہ کرتے ہیں۔

٭٭ محمود بن غیلان، ابو داؤد، شعبۃ، ابن ابی لیلی، حضرت ابو ایوب رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جب تم میں سے کسی کو چھینک آئے تو الْحَمْدُ لِلَّہِ عَلَی کُلِّ حَالٍ کہے (یعنی ہر حال میں اللہ کا شکر ہے ) اسے جواب دینے والا یَرْحَمُکَ اللَّہُ کہے اور پھر چھینکنے والا کہے یَہْدِیکُمُ اللَّہُ وَیُصْلِحُ بَالَکُمْ  یعنی اللہ تمہیں ہدایت دے اور تمہارا حال درست کرے۔

٭٭ محمد بن مثنی، محمد بن جعفر سے وہ شعبہ سے وہ ابن ابی لیلی سے اس سند سے اسی کی مانند حدیث نقل کرتے ہیں۔ شعبہ بھی اسے ابن ابی لیلی وہ ابو ایوب سے اور وہ نبی اکرم صلی اللہ علیہ و آلہ و سلم سے روایت کرتے ہیں۔ ابن ابی لیلی کو اس روایت میں اضطراب ہے۔ اس لیے کہ ابن ابی لیلی کبھی ابو ایوب سے اور کبھی حضرت علی رضی اللہ عنہ سے روایت کرتے ہیں۔

٭٭ محمد بن بشار، محمد بن یحیی ثقفی مروزی، یحیی بن سعید قطان، ابن ابی لیلی، عیسیٰ بن عبدالرحمن بن ابی لیلی وہ نبی صلی اللہ علیہ و سلم سے اسی کی مانند نقل کرتے ہیں۔



اس بارے میں کہ اگر چھینک مارنے والا الحمدللہ کہے تو اسے جواب دینا واجب ہے 

ابن ابی عمر، سفیان، سلیمان تیمی، حضرت انس بن مالک رضی اللہ عنہ فرماتے ہیں کہ نبی اکرم صلی اللہ علیہ و آلہ و سلم کے پاس دو آدمیوں کو چھینک آئی تو آپ صلی اللہ علیہ و آلہ و سلم نے ایک کی چھینک کا جواب دیا لیکن دوسرے کی چھینک کا جواب نہیں دیا۔ اس پر دوسرے نے عرض کیا یا رسول اللہ صلی اللہ علیہ و آلہ و سلم ! آپ صلی اللہ علیہ و آلہ و سلم نے اس کی چھینک کا جواب دیا اور میری چھینک کا جواب نہیں دیا رسول اللہ صلی اللہ علیہ و آلہ و سلم نے فرمایا اس لیے کہ اس نے الْحَمْدُ لِلَّہِ کہا اور تم نے نہیں کہا۔ یہ حدیث حسن صحیح ہے۔

اس بارے میں کہ کتنی بار چھینک کا جواب دیا جائے 

سوید، عبد اللہ، عکرمۃ بن عمار، حضرت ایاس بن سلمہ اپنے والد سے روایت کرتے ہیں کہ نبی اکرم صلی اللہ علیہ و آلہ و سلم کے پاس میری موجودگی میں ایک شخص کو چھینک آئی تو آپ صلی اللہ علیہ و آلہ و سلم نے ارشاد فرمایا یَرْحَمُکَ اللَّہُ پھر اسے دوبارہ چھینک آئی تو نبی اکرم صلی اللہ علیہ و آلہ و سلم نے فرمایا اس شخص کو زکام ہے۔ یہ حدیث حسن صحیح ہے۔

٭٭ محمد بن بشار، یحیی بن سعید، عکرمہ، ایاس بن سلمہ ہم سے روایت کی محمد بن بشار نے انہوں نے یحیی بن سعید سے وہ عکرمہ سے وہ ایاس بن سلمہ سے وہ اپنے والد سلمہ سے اور وہ رسول اللہ صلی اللہ علیہ و آلہ و سلم سے اسی کی مانند نقل کرتے ہیں لیکن اس میں ہے کہ آپ صلی اللہ علیہ و آلہ و سلم نے تیسری مرتبہ چھینکنے پر فرمایا کہ اسے زکام ہے۔ اور یہ ابن مبارک کی حدیث سے زیادہ صحیح ہے۔ شعبہ بھی عکرمہ بن عمار سے یہی حدیث یحیی بن سعید کی مانند نقل کرتے ہیں۔

٭٭ احمد بن حکم بصری، محمد بن جعفر، شعبہ، عکرمہ بن عمار ہم سے یہ حدیث روایت کی احمد بن حکم نے انہوں نے محمد بن جعفر سے انہوں نے شعبہ سے اور انہوں نے عکرمہ بن عمار سے یہ حدیث نقل کی ہے۔

٭٭ قاسم بن دینار کوفی، اسحاق بن منصور سلولی کوفی، عبدالسلام بن حرب، یزید بن عبدالرحمن ابی خالد دالانی، حضرت عمرو بن اسحاق بن ابی طلحہ رضی اللہ عنہ اپنی والدہ سے اور وہ ان کے والد سے نقل کرتی ہیں کہ رسول اللہ صلی اللہ علیہ و آلہ و سلم نے فرمایا چھینکنے والوں کو تین مرتبہ جواب دو۔ اگر اس سے زیادہ مرتبہ چھینکے تو تمہیں اختیار ہے چاہو تو جواب دو چاہو تو (جواب) نہ دو۔ یہ حدیث غریب ہے اور اس کی سند مجہول ہے۔

چھینک کے وقت آواز پست رکھنے اور چہرہ ڈھانکنے کے متعلق

محمد بن وزیر واسطی، یحیی بن سعید، محمد بن عجلان، سمی، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم کو جب چھینک آتی تو آپ صلی اللہ علیہ و آلہ و سلم چہرہ مبارک کو ہاتھوں سے یا کسی کپڑے سے ڈھانپ لیتے اور آواز پست کرتے۔ یہ حدیث حسن صحیح ہے۔

اس بارے میں کہ اللہ تعالیٰ چھینک کو پسند اور جمائی کو ناپسند کرتے ہیں 

ابن ابی عمر، سفیان، ابن عجلان، مقبری، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا چھینک اللہ کی طرف سے اور جمائی شیطان کی طرف سے ہے۔ اگر کسی کو جمائی آئے تو اپنا ہاتھ منہ پر رکھ لے اس لیے کہ جب جمائی لینے والا آہ، آہ کہتا ہے تو شیطان اس کے منہ کے اندر ہنستا ہے۔ پس اللہ تعالیٰ چھینک کو پسند کرتا اور جمائی کو ناپسند کرتا ہے۔ لہذا جب کوئی جمائی لیتے وقت آہ، آہ کہتا ہے تو شیطان اس کے منہ کے اندر سے ہنستا ہے۔ یہ حدیث حسن ہے۔

تکیہ لگانے کے بارے میں 

یوسف بن عیسی، وکیع، اسرائیل، سماک بن حرب، جابربن سمرہ بھی اسے وکیع سے وہ اسرائیل سے وہ سماک بن حرب سے اور وہ جاب سے اسی کی مانند مرفوعاً نقل کرتے ہیں۔ یہ حدیث صحیح ہے۔

باب

ہناد، ابو معاویۃ، اعمش، اسماعیل بن رجاء، اوس بن ضمعج، حضرت ابو مسعود رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کسی شخص کو اس کی حکومت میں مقتدی نہ بنایا جائے اور کسی کو اس کے گھر میں اس کی اجازت کے بغیر اس کی مسند پر نہ بٹھایا جائے یہ حدیث حسن ہے۔

اس بارے میں کہ سواری کا مالک اس پر آگے بیٹھنے کا زیادہ مستحق ہے 

ابوعمار حسین بن حریث، علی بن حسین بن واقد، عبداللہ بن بریدہ، حضرت بریدہ رضی اللہ عنہ فرماتے ہیں کہ نبی اکرم صلی اللہ علیہ و آلہ و سلم ایک مرتبہ پیدل چل رہے تھے کہ ایک شخص آیا، اس کے پاس ایک گدھا تھا۔ اس نے عرض کیا یا رسول اللہ صلی اللہ علیہ و آلہ و سلم ! سوار ہو جائیے اور خود پیچھے ہٹ گیا۔ نبی اکرم صلی اللہ علیہ و آلہ و سلم نے فرمایا تم آگے بیٹھنے کے زیادہ حقدار ہو مگر یہ کہ تم اپنا حق مجھے دے دو۔ اس نے عرض کیا میں نے آپ کو اپنا حق دے دیا۔ راوی کہتے ہیں پھر آپ صلی اللہ علیہ و آلہ و سلم سوار ہوئے۔ یہ حدیث حسن غریب ہے۔

انماط(یعنی قالین) کے استعمال کی اجازت

محمد بن بشار، عبدالرحمن بن مہدی، سفیان، محمد بن منکدر، حضرت جابر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کیا تمہارے پاس انماط (قالین) ہیں ؟ میں نے عرض کیا ہمارے پاس انماط کہاں۔ آپ صلی اللہ علیہ و آلہ و سلم نے فرمایا عنقریب تم لوگوں کے پاس انماط (قالین) ہوں گے۔ حضرت جابر رضی اللہ عنہ فرماتے ہیں میں بیوی سے کہتا کہ اپنے انماط مجھ سے دور کرو تو وہ کہتی کیا رسول اللہ صلی اللہ علیہ و آلہ و سلم نے یہ نہیں فرمایا کہ عنقریب تمہارے پاس انماط ہوں گے۔ پھر میں اسے چھوڑ دیتا اور کچھ نہ کہتا۔ یہ حدیث حسن صحیح ہے۔

ایک جانور پر تین آدمیوں کے سوار ہونے کے بارے میں 

عباس بن عبدالعظیم عنبری، نضربن محمد، عکرمہ بن عمار، حضرت ایاس بن سلمہ رضی اللہ عنہ اپنے والد سے روایت کرتے ہیں کہ میں نے رسول اللہ صلی اللہ علیہ و آلہ و سلم کے خچر شہباء کو کھینچا۔ اس پر رسول اللہ صلی اللہ علیہ و آلہ و سلم اور حسن و حسین رضی اللہ عنہما سوار تھے۔ یہاں تک کہ اسے آپ صلی اللہ علیہ و آلہ و سلم کے حجرہ مبارک میں لے گیا۔ ایک آپ صلی اللہ علیہ و آلہ و سلم کے آگے بیٹھے ہوئے اور دوسرے پیچھے (یعنی حضرت حسن وحسین) اس باب میں حضرت ابن عباس اور عبداللہ بن جعفر سے بھی روایت ہے۔ یہ حدیث حسن صحیح غریب ہے۔

اچانک نظر پڑ جانے کے بارے میں 

احمد بن منیع، ہشیم، یونس بن عبید، عمرو بن سعید، ابو زرعۃ بن عمرو بن جریر، حضرت جریر بن عبداللہ رضی اللہ عنہ سے روایت ہے کہ میں نے نبی اکرم صلی اللہ علیہ و آلہ و سلم سے کسی (عورت) پر اچانک نظر پڑ جانے کا حکم پوچھا تو آپ صلی اللہ علیہ و آلہ و سلم نے فرمایا کہ اپنی نگاہ پھیر لو۔ یہ حدیث حسن صحیح ہے۔، اور ابو زرعہ کا نام ہرم ہے۔

٭٭ علی بن حجر، شریک، ابو ربیعۃ، حضرت ابن بریدہ اپنے والد سے مرفوعاً روایت کرتے ہیں کہ رسول اللہ صلی اللہ علیہ و آلہ و سلم نے فرمایا اے علی ایک مرتبہ نگاہ پڑنے کے بعد دوبارہ اس پر نگاہ مت ڈالو کیونکہ پہلی نظر اچانک پڑ جانے کی وجہ سے قابل معافی ہے جبکہ دوسری قابل مواخذہ ہے۔ یہ حدیث حسن غریب ہے۔ ہم اسے صرف شریک کی روایت سے جانتے ہیں۔

عورتوں کا مردوں سے پردہ کرنا

سوید، عبد اللہ، یونس بن یزید، ابن شہاب، نبہان مولی ام سلمۃ، حضرت ام سلمہ رضی اللہ عنہا فرماتی ہیں کہ میں اور میمونہ رضی اللہ عنہا نبی اکرم صلی اللہ علیہ و آلہ و سلم کے پاس بیٹھی تھیں کہ ابن ام مکتوم (نابینا صحابی) داخل ہوئے اور یہ واقعہ پردے کا حکم نازل ہونے کے بعد کاہے۔ چنانچہ رسول اللہ صلی اللہ علیہ و آلہ و سلم نے فرمایا کہ ان سے پردہ کرو۔ میں عرض کیا یا رسول اللہ صلی اللہ علیہ و آلہ و سلم ! کیا یہ نابینا نہیں ہیں ؟ نہ ہمیں دیکھ سکتے ہیں اور نہ یہ پہچانتے ہیں۔ رسول اللہ صلی اللہ علیہ و آلہ و سلم نے فرمایا کیا تم دونوں بھی نابینا ہو؟ کیا تم بھی اسے نہیں دیکھ سکتیں۔ یہ حدیث حسن صحیح ہے۔

اس بارے میں کہ عورتوں کے ہاں ان کے خاوندوں کی اجازت کے بغیر جانا منع ہے 

سوید بن نصر، عبداللہ بن مبارک، شعبۃ، حکم، ذکوان، عمرو بن عاص کے مولی سے نقل کرتے ہیں کہ عمرو نے انہیں علی کے پاس بھیجا کہ عمرو کے لیے اسماء بنت عمیس کے پاس جانے کی اجازت لے کر آئیں۔ انہوں نے اجازت دے دی۔ جب حضرت عمرو بن عاص اپنی ضرورت سے فارغ ہوئے تو ان کے غلام نے اس کی وجہ پوچھی۔ انہوں نے فرمایا کہ نبی اکرم صلی اللہ علیہ و آلہ و سلم نے ہمیں شوہروں کی اجازت کے بغیر ان کی بیویوں کے ہاں جانے سے منع فرمایا۔ اس باب میں حضرت عقبہ بن عامر، عبداللہ بن عمر اور جابر سے بھی احادیث منقول ہیں۔ یہ حدیث حسن صحیح ہے۔

عورتوں کے فتنے سے بچنے کے متعلق

محمد بن عبدالاعلی صنعانی، معتمر بن سلیمان، سلیمان، ابو عثمان، حضرت اسامہ بن زید رضی اللہ عنہ اور بن زید بن عمرو بن نفیل رضی اللہ عنہ رسول اللہ صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا میں نے عورتوں کے فتنے سے بڑھ کر نقصان پہنچانے والا کوئی فتنہ نہیں چھوڑا۔ یہ حدیث حسن صحیح ہے۔ اسے کئی ثقہ راوی سلیمان تیمی سے وہ ابو عثمان سے وہ اسامہ بن زید سے اور وہ نبی اکرم صلی اللہ علیہ و آلہ و سلم سے نقل کرتے ہیں۔ اس سند میں سعید بن زید کا ذکر نہیں۔ ہمیں معتمر کے علاوہ کسی راوی کے اسامہ بن زید رضی اللہ سے روایت کرنے کا علم نہیں۔ اس باب میں ابو سعید رضی اللہ عنہ سے بھی روایت ہے۔

بالوں کا گچھا بنانے کی ممانعت

سوید، عبد اللہ، یونس، زہری، حمید بن عبدالرحمن کہتے ہیں کہ میں نے حضرت معاویہ رضی اللہ عنہ کو مدینہ میں خطاب کرتے ہوئے سنا فرمایا اے مدینہ والو تمہارے علماء کہاں ہیں ؟ میں نے رسول اللہ صلی اللہ علیہ و آلہ و سلم کو بالوں کے اس طرح گچھے بنانے سے منع فرماتے ہوئے سنا۔ آپ صلی اللہ علیہ و آلہ و سلم نے فرمایا بنواسرائیل بھی اسی وقت ہلاک ہوئے جب ان کی عورتوں نے اس طرح بال بنانے شروع کئے۔ یہ حدیث حسن صحیح ہے اور کئی سندوں سے حضرت معاویہ سے منقول ہے۔

بال گودنے والی، گدوانے والی اور بالوں کو جوڑنے والیوں کے بارے میں 

احمد بن منیع، عبیدۃ بن حمید، منصور، ابراہیم، علقمۃ، حضرت عبداللہ رضی اللہ عنہ سے روایت ہے کہ نبی اکرم صلی اللہ علیہ و آلہ و سلم نے گودنے والی، گدوانے والی اور (پلکوں کے ) بالوں کو اکھیڑ کر زینت و حسن حاصل کرنے والیوں پر لعنت بھیجی ہے کہ یہ اللہ تعالیٰ کی پیدا کی ہوئی چیز کو بدلتی ہیں۔ یہ حدیث حسن صحیح ہے۔

٭٭ سوید، عبداللہ بن مبارک، عبید اللہ بن عمر، نافع، حضرت ابن عمر رضی اللہ عنہما سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالیٰ نے بالوں کو جوڑنے والی، جڑوانے والی، گودنے والی اور گدوانے والیوں پر لعنت بھیجی ہے۔ نافع کہتے ہیں کہ گودنا مسوڑھوں میں ہوتا ہے۔ یہ حدیث حسن صحیح ہے اور اس باب میں حضرت عائشہ، معقل بن یسار، اسماء بنت ابو بکر اور ابن عباس رضی اللہ عنہم سے بھی احادیث منقول ہیں۔

٭٭ محمد بن بشار، یحیی بن سعید، عبید اللہ بن عمر، نافع، ابن عمر رضی اللہ عنہما ہم سے روایت کی محمد بن بشار نے انہوں نے یحیی بن سعدی سے وہ عبید اللہ بن عمر سے وہ نافع سے وہ ابن عمر سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں لیکن اس میں نافع کا قول نہیں ہے۔ یہ حدیث حسن صحیح ہے۔

مردوں کے مشابہ بننے والی عورتوں کے بارے میں 

محمود بن غیلان، ابو داؤد، طیالسی، شعبدہ وہمام، قتادۃ، عکرمۃ، حضرت ابن عباس رضی اللہ عنہما سے روایت ہے کہ رسول اللہ صلی اللہ علیہ و آلہ و سلم نے مردوں کی مشابہت اختیار کرنے والی عورتوں اور عورتوں کی مشابہت اختیار کرنے والے مردوں پر لعنت کی ہے۔ یہ حدیث حسن صحیح ہے۔

٭٭ حسن بن علی خلال، عبدالرزاق، معمر، یحیی بن کثیر و ایوب، عکرمۃ، حضرت ابن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے عورتوں کی وضع قطع اختیار کرنے والے مردوں پر اور مردوں کی وضع قطع اختیار کرنے والی عورتوں پر لعنت فرمائی ہے۔ یہ حدیث حسن صحیح ہے۔ اور اس باب میں حضرت عائشہ رضی اللہ عنہا سے بھی روایت منقول ہے۔

اس بارے میں کہ عورت کا خوشبو لگا کر نکلنا منع ہے 
محمد بن بشار، یحیی بن سعید قطان، ثابت بن عمارۃ حنفی، غنیم بن قیس، حضرت ابو موسیٰ رضی اللہ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا ہر آنکھ زنا کرتی ہے اور وہ عورت جو خوشبو لگا کر کسی (مردوں کی) مجلس کے پاس سے گزرے وہ ایسی اور ایسی ہے یعنی زانیہ ہے۔ اس باب میں حضرت ابو ہریرہ رضی اللہ عنہ سے بھی احادیث منقول ہیں۔ یہ حدیث حسن صحیح ہے۔

مردوں اور عورتوں کی خوشبو کے بارے میں 

محمود بن غیلان، ابو داؤد حفری، سفیان، جریری، ابو نضرۃ، ایک آدمی حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا مردوں کی خوشبو وہ ہے جس کی خوشبو زیادہ اور رنگت ہلکی ہو۔ اور عورتوں کے لیے وہ خوشبو ہے جس کی رنگ تیز اور خوشبو کم ہو۔

٭٭ علی بن حجر، اسماعیل بن ابراہیم، جریری، ابی نضرہ، طفاوی، ابو ہریرہ ہم سے روایت کی علی بن حجر نے انہوں نے اسماعیل سے انہوں نے جریری سے وہ ابو نضرہ سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔ یہ حدیث حسن ہے۔ البتہ طفاوی کو ہم اس حدیث کے علاوہ کہیں نہیں جانتے۔ ہمیں اس کا نام معلوم نہیں۔ اسماعیل بن ابراہیم کی حدیث زیادہ مکمل اور طویل ہے۔ اس باب میں عمران بن حصین سے بھی روایت ہے۔

٭٭ محمد بن بشار، ابو بکر حنفی، سعید، قتادۃ، حسن، حضرت عمران بن حصین رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا مردوں کے لیے بہترین خوشبو وہ ہے جس کا رنگ پوشیدہ اور خوشبو تیز ہو اور عورتوں کے لیے بہترین خوشبو وہ ہے جس کی خوشبو ہلکی اور رنگ ظاہر ہو۔ نیز آپ صلی اللہ علیہ و آلہ و سلم نے ریشم کی سرخ چادر سے منع فرمایا۔ یہ حدیث اس سند سے حسن غریب ہے۔

اس بارے میں کہ خوشبو سے انکار کرنا مکروہ ہے 

محمد بن بشار، عبدالرحمن بن مہدی، عزرۃ بن ثابت، حضرت ثمامہ بن عبداللہ کہتے ہیں کہ انس رضی اللہ عنہ کبھی خوشبو انکار نہیں کرتے تھے اور فرماتے تھے کہ نبی اکرم صلی اللہ علیہ و آلہ و سلم بھی کبھی خوشبو (کاعطیہ) واپس نہیں کرتے تھے۔ اس باب میں حضرت ابو ہریرہ رضی اللہ عنہ سے بھی روایت ہے۔ یہ حدیث حسن صحیح ہے۔

٭٭ قتیبہ، ابن ابی فدیک، عبداللہ بن مسلم، مسلم، حضرت ابن عمر رضی اللہ عنہما سے روایت ہے کہ رسول اللہ صلی اللہ علیہ و آلہ و سلم نے فرمایا تین چیزوں سے انکار نہیں کیا جاتا تکیہ، خوشبو اور دودھ۔ یہ حدیث غریب ہے اور عبداللہ بن مسلم کے بیٹے جندب کے بیٹے اور مدینی ہیں۔

٭٭ محمد بن خلیفۃ ابو عبد اللہ بصری، عمرو بن علی، یزید بن زریع، حجاج صواف، حنان، حضرت ابو عثمان نہدی رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا اگر کسی کو خوشبو دی جائے تو انکار نہ کرے کیونکہ یہ جنت سے (نکلی) ہے۔ یہ حدیث غریب حسن ہے۔ ہم حنان کی اس کے علاوہ کوئی روایت نہیں جانتے۔ ابو عثمان نہدی نام عبدالرحمن بن مل ہے۔ انہوں نے نبی اکرم صلی اللہ علیہ و آلہ و سلم کا زمانہ پایا لیکن نہ آپ صلی اللہ علیہ و آلہ و سلم دیکھا اور نہ ہی کچھ سنا۔

مباشرت ممنوعہ سے متعلق

ہناد، ابو معاویۃ، اعمش، شقیق بن سلمۃ، حضرت عبداللہ رضی اللہ عنہ سے روایت ہے وہ کہتے ہیں کہ رسول اللہ صلی اللہ علیہ و آلہ و سلم نے فرمایا کوئی عورت کسی عورت سے ملاقات کو اپنے شوہر سے اس طرح بیان نہ کرے گویا کہ وہ اسے دیکھ رہا ہے۔ یہ حدیث حسن صحیح ہے۔

٭٭ عبد اللہ بن ابی زیاد، زید بن حباب، ضحاک بن عثمان، زید بن اسلم، حضرت عبدالرحمن بن ابی سعید رضی اللہ عنہ اپنے والد سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا کوئی مرد کسی دوسرے مرد کی شرمگاہ کو اور کوئی عورت کسی عورت کی شرمگاہ کو نہ دیکھے اور ایک مرد دوسرے مرد کے ساتھ اور عورت دوسری عورت کے ساتھ (برہنہ ہو کر) ایک کپڑے میں اکٹھے نہ ہوں۔ یہ حدیث حسن غریب ہے۔

ستر کی حفاظت سے متعلق

احمد بن منیع، معاذ بن معاذ ویزید بن ہارون، حضرت بہز بن حکیم اپنے والد اور وہ ان کے دادا سے نقل کرتے ہیں کہ میں نے عرض کیا اے اللہ کے نبی صلی اللہ علیہ و آلہ و سلم ہم اپنا کس سے ستر کو چھپائیں اور کس سے نہ چھپائیں۔ آپ صلی اللہ علیہ و آلہ و سلم نے فرمایا اپنے ستر کو اپنی بیوی اور لونڈی کے علاوہ ہر ایک سے چھپاؤ۔ میں نے عرض کیا اگر لوگ آپس میں مباشرت میں باہم شریک ہوں تو۔ آپ صلی اللہ علیہ و آلہ و سلم نے فرمایا اگر ہو سکے کہ تمہاری شرمگاہ کو کوئی نہ دیکھے تو ضرور ایسا ہی کرو۔ میں نے عرض کیا یا رسول اللہ صلی اللہ علیہ و آلہ و سلم اگر کوئی اکیلا ہو تو۔ آپ صلی اللہ علیہ و آلہ و سلم نے فرمایا اللہ تعالیٰ لوگوں سے زیادہ اس کا حقدار ہے کہ اس سے حیا کی جائے۔ یہ حدیث حسن ہے۔

اس بارے میں کہ ران ستر میں داخل ہے 

ابن ابی عمر، سفیان، ابو نضر مولی عمر بن عبید اللہ، زرعۃ بن مسلم بن جرہد اسلمی، حضرت جرید رضی اللہ عنہ کہتے ہیں کہ نبی اکرم صلی اللہ علیہ و آلہ و سلم مسجد میں ان کے پاس سے گزرے تو ان کی ران ننگی تھی۔ آپ صلی اللہ علیہ و آلہ و سلم نے فرمایا ران ستر میں داخل ہے۔ یہ حدیث حسن ہے اور اس کی سند متصل نہیں۔

٭٭ حسن بن علی خلال، عبدالرزاق، معمر، ابو زناد، حضرت جرہد رضی اللہ عنہ فرماتے ہیں کہ نبی اکرم صلی اللہ علیہ و آلہ و سلم ان کے پاس سے گزرے تو اس وقت ان کی ران ننگی تھی۔ نبی اکرم صلی اللہ علیہ و آلہ و سلم ان کے پاس سے گزرے تو اس وقت ان کی ران ننگی تھی۔ نبی اکرم صلی اللہ علیہ و آلہ و سلم نے فرمایا اپنی ران کو ڈھانپ لو یہ بھی ستر میں داخل ہے یہ حدیث حسن ہے۔

٭٭ واصل بن عبدالا اعلی، یحیی بن آدم، حسن بن صالح، عبداللہ بن محمد بن عقیل، عبداللہ بن جرہد اسلمی، حضرت جرہد اسلمی رضی اللہ عنہ سے روایت ہے نبی اکرم صلی اللہ علیہ و آلہ و سلم نے ارشاد فرمایا کہ ران ستر میں داخل ہے۔ یہ حدیث اس سند سے حسن غریب ہے۔

٭٭ واصل بن عبدالاعلی کوفی، یحیی بن آدم، اسرائیل، ابو یحیی، مجاہد، حضرت ابن عباس رضی اللہ عنہما سے روایت ہے کہ نبی اکرم صلی اللہ علیہ و آلہ و سلم نے ارشاد فرمایا کہ ران بھی ستر میں داخل ہے۔ اس باب میں حضرت علی رضی اللہ تعالیٰ عنہ اور محمد بن عبداللہ جحش رضی اللہ عنہ سے بھی روایت ہے۔ یہ حدیث حسن غریب ہے۔ عبداللہ بن جحش اور ان کے بیٹے صحابی ہیں۔

پاکیزگی کے بارے میں 

محمد بن بشار، ابو عامر، خالد بن الیاس، حضرت صالح بن ابی حسان، حضرت سعید بن مسیب سے نقل کرتے ہیں کہ اللہ تعالیٰ پاک ہیں اور پاکیزگی پسند فرماتے ہیں، وہ صاف ہیں اور صفائی کو پسند کرتے ہیں، وہ کریم ہیں اور کرم کو پسند کرتے ہیں۔ وہ سخی ہیں اور سخاوت کو پسند کرتے ہیں لہذا تم لوگ پاک صاف رہا کرو۔ راوی کہتے ہیں میرے خیال میں حضرت سعید نے یہ بھی فرمایا کہ اپنے صحنوں کو صاف ستھرا رکھو اور یہودیوں کی مشابہت اختیار نہ کرو۔ صالح بن ابی حسان کہتے ہیں۔ میں نے یہ حدیث مہاجر بن مسمار کے سامنے بیان کی تو انہوں نے فرمایا کہ مجھے یہ حدیث عامر بن سعد نے بواسطہ اپنے والد، نبی اکرم صلی اللہ علیہ و آلہ و سلم سے اس کی مثل بیان کی البتہ یہ فرمایا کہ صحنوں کو صاف رکھا کرو۔ یہ حدیث غریب ہے اور خالد الیاس ضعیف ہیں انہیں ابن ایاس بھی کہتے ہیں۔

جماع کے وقت پردہ کرنے کے متعلق

احمد بن محمد بن نیزک بغدادی، اسود بن عامر، ابو محیاۃ، لیث، نافع، حضرت ابن عمر رضی اللہ عنہما سے روایت ہے کہ رسول اللہ صلی اللہ علیہ و آلہ و سلم نے فرمایا برہنہ ہونے سے پرہیز کرو کیونکہ تمہارے ساتھ وہ لوگ (یعنی فرشتے ) بھی ہیں جو تم سے قضائے حاجت اور تمہارے اپنی بیویوں سے جماع کرنے کے اوقات کے علاوہ جدا نہیں ہوتے۔ لہذا ان سے حیا کرو اور ان کی عزت کرو۔ یہ حدیث غریب ہے ہم اس صرف اسی سند سے جانتے ہیں۔ ابو محیاہ کا نام یحیی بن یعلی ہے۔

حمام میں جانے کے بارے میں 

قاسم بن دینار کوفی، مصعب بن مقدام، حسن بن صالح، لیث بن ابی سلیم، طاؤس، حضرت جابر رضی اللہ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا جو شخص اللہ اور آخرت کے دن پر ایمان رکھتا ہو وہ اپنی بیوی کو حمام میں نہ بھیجے اور جو شخص اللہ اور قیامت کے دن پر ایمان رکھتا ہو وہ برہنہ ہو کر حمام میں داخل نہ ہو نیز اللہ اور قیامت کے دن پر ایمان لانے والا ایسے دسترخوان پر نہ بیٹھے جس پر شراب کا دور چل رہا ہو۔ یہ حدیث حسن غریب ہے۔ ہم اس حدیث کو صرف طاؤس کی روایت سے صرف اسی سند سے جانتے ہیں۔ امام بخاری فرماتے ہیں کہ لیث بن ابی سلیم صدوق (یعنی سچے ) ہیں لیکن اکثر وہم میں مبتلا ہو جاتے ہیں۔ ان کا کہنا ہے کہ امام احمد بن حنبل فرماتے ہیں کہ ان کی کسی روایت سے دل خوش نہیں ہوتا۔

٭٭ محمد بن بشار، عبدالرحمن بن مہدی، حماد بن سلمۃ، عبداللہ بن شداداعرج، ابو عذرۃ، حضرت عائشہ رضی اللہ عنہما سے روایت ہے وہ فرماتی ہیں کہ نبی اکرم صلی اللہ علیہ و آلہ و سلم نے مردوں اور عورتوں کو حمام میں جانے سے منع فرمایا لیکن بعد میں مردوں کو تہند باندھ کر جانے کی اجازت دے دی۔ اس حدیث کو ہم صرف حماد بن سلمہ کی روایت سے جانتے ہیں اور اس کی سند قوی نہیں۔

٭٭ محمود بن غیلان، ابو داؤد، شعببۃ، منصور، سالم بن ابی الجعد، حضرت ابو ملیح ہذلی فرماتے ہیں کہ حمص یا شام کی کچھ عورتیں حضرت عائشہ رضی اللہ عنہا کی خدمت میں حاضر ہوئیں۔ حضرت عائشہ رضی اللہ عنہا نے فرمایا تم وہی عورتیں ہو جو حماموں میں داخل ہوتی ہیں۔ میں نے رسول اللہ صلی اللہ علیہ و آلہ و سلم کو فرماتے ہوئے سنا کہ جو عورت اپنے کپڑے خاوند کے گھر کے علاوہ کہیں اور اتارتی ہے وہ اس پردے کو پھاڑ دیتی ہے جو اس (عورت کے ) اور اس کے رب کے درمیان ہے۔ یہ حدیث حسن ہے۔

اس بارے میں کہ فرشتے اس گھر میں داخل نہیں ہوتے جس میں کوئی تصویر یا کتا ہو

سلمۃ بن شبیب وحسن علی دلال و عبد بن حمید وغیرواحد، عبدالرزاق، معمر، زہری، عبید اللہ بن عتبۃ، حضرت ابن عباس رضی اللہ عنہما، ابو طلحہ رضی اللہ عنہ سے نقل کرتے ہیں کہ رسول اللہ صلی اللہ علیہ و آلہ و سلم نے ارشاد فرمایا (رحمت کے ) فرشتے اس گھر میں داخل نہیں ہوتے جس میں کتا یا کسی جاندار کی تصویر ہو۔ یہ حدیث حسن صحیح ہے۔

٭٭ احمد بن منیع، روح بن عبادۃ، مالک بن انس، اسحاق بن عبداللہ بن ابی طلحۃ، رافع بن اسحاق، حضرت ابو سعید رضی اللہ عنہ فرماتے ہیں کہ ہمیں رسول اللہ صلی اللہ علیہ و آلہ و سلم نے بتایا کہ جس گھر میں مجسمہ یا تصویریں (راوی کو شک ہے ) ہوں وہاں (رحمت کے ) فرشتے داخل نہیں ہوتے۔ یہ حدیث حسن صحیح ہے۔

٭٭ سوید، عبداللہ بن مبارک، یونس بن ابو اسحاق، مجاہد، حضرت ابو ہریرہ رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا جبرائیل میرے پاس آئے اور کہا کہ میں کل رات آپ صلی اللہ علیہ و آلہ و سلم کے پاس آیا تھا۔ مجھے آپ کے پاس داخل ہونے سے اس گھر کے دروازے پر موجود مردوں کی تصویروں نے روک دیا۔ جس گھر میں آپ صلی اللہ علیہ و آلہ و سلم تھے اس گھر میں ایک پردہ تھا جس پر تصویریں بنی ہوئی تھیں پھر وہاں ایک کتابھی تھا۔ پس آپ صلی اللہ علیہ و آلہ و سلم حکم دیجئے کہ اس تصویر کا سر کاٹ دیا جائے تاکہ وہ درخت کی طرح ہو جائے۔ پردے کے متعلق حکم دیجئے کہ اسے کاٹ کر دو تکیے بنائے جائیں جو پڑے رہیں اور (پیروں ) میں روندے جائیں۔ پھر کتے کو نکال دینے کا حکم دیجئے۔ چنانچہ نبی اکرم صلی اللہ علیہ و آلہ و سلم نے ایسا ہی کیا اور وہ کتا ایک کتے کا بچہ تھا جو حسن یا حسین رضی اللہ عنہما کا تھا اور آپ صلی اللہ علیہ و آلہ و سلم کے پلنگ کے نیچے تھا۔ پھر آپ صلی اللہ علیہ و آلہ و سلم کے حکم سے اسے نکال دیا گیا۔ یہ حدیث حسن صحیح ہے اور اس باب میں حضرت عائشہ اور ابو طلحہ رضی اللہ عنہما سے بھی روایت ہے۔

کسم کے رنگے ہوئے کپڑے کی مردوں کے لے ممانعت

عباس بن محمد بغدادی، اسحاق بن منصور، اسرائیل، ابو یحیی، مجاہد، حضرت عبداللہ بن عمرو رضی اللہ عنہ فرماتے ہیں کہ ایک شخص سرخ رنگ کے دو کپڑے پہنے ہوئے گزرا اور نبی اکرم صلی اللہ علیہ و آلہ و سلم کو سلام کیا تو آپ صلی اللہ علیہ و آلہ و سلم نے جواب نہیں دیا۔ یہ حدیث اس سند سے حسن غریب ہے اہل علم کے نزدیک اس حدیث کا مطلب یہ ہے کہ نبی اکرم صلی اللہ علیہ و آلہ و سلم نے زعفران سے رنگے ہوئے لباس کو ناپسند فرمایا۔ اہل علم کے نزدیک اگر کپڑا مدر وغیرہ سے رنگا گیا ہو تو اس کے پہننے میں کوئی حرج نہیں۔ بشرطیکہ وہ کسم نہ ہو۔

٭٭ قتیبہ، ابو الاحوص، ابو اسحاق، ہبیرۃ بن یریم، حضرت علی بن ابی طالب رضی اللہ عنہ فرماتے ہیں کہ نبی اکرم صلی اللہ علیہ و آلہ و سلم نے سونے کی انگوٹھی پہننے، ریشمی کپڑا پہننے، ریشمی زین پوش اور جعہ سے منع فرمایا۔ ابو الاحوص رضی اللہ عنہ کہتے ہیں کہ جعہ مصر کی ایک شراب جو جو سے بنتی ہے۔ یہ حدیث حسن صحیح ہے۔

٭٭ محمد بن بشار، محمد بن جعفر وعبدالرحمن بن مہدی، شعبۃ، اشعث بن سلیم، معاویۃ بن سوید بن مقرن، حضرت براء بن عازب رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ہمیں سات چیزوں کا حکم دیا اور سات چیزوں سے منع فرمایا جنازے کے پیچھے چلنے، مریض کی عیادت کرنے، چھینکنے والے کو جواب دینے، دعوت کرنے والے کی دعوت قبول کرنے، مظلوم کی مدد کرنے اور قسم کھانے والے کی قسم پوری کرنے اور سلام کا جواب دینے حکم دیا۔ اور جن چیزوں سے منع فرمایا وہ یہ ہیں سونے کی انگوٹھی یا سونے کا چھلہ، چاندی کے برتن حریر، دیباج، استبرق اور قسی (یعنی ریشمی) کپڑے۔ یہ حدیث حسن صحیح ہے۔ اشعث بن سلیم سے مراد، اشعث بن ابی شعثاء ہے۔ ابو شعثاء کا نام سلیم بن اسود ہے۔

سفید کپڑے پہننے کے بارے میں 

محمد بن بشار، عبدالرحمن بن مہدی، سفیان، حبیب بن ابی ثابت، میمون بن ابی شبیب، حضرت سمرہ بن جندب رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ سفید کپڑے پہنا کرو اس لیے کہ یہ پاکیزہ اور عمدہ ترین ہیں اور اسی میں اپنے مردوں کو کفن دیا کرو۔ یہ حدیث حسن صحیح ہے اور اس باب میں حضرت ابن عباس رضی اللہ عنہما اور ابن عمر رضی اللہ عنہما سے بھی روایات منقول ہیں۔

مردوں کے لیے سرخ کپڑے پہننے کی اجازت کے بارے میں 

ہناد، عبثر بن قاسم، اشعث بن سوار، ابو اسحاق، حضرت جابر بن سمرہ رضی اللہ عنہ سے روایت ہے کہ میں نے رسول اللہ صلی اللہ علیہ و آلہ و سلم کو چاندنی رات میں دیکھا تو کبھی آپ صلی اللہ علیہ و آلہ و سلم کی طرف دیکھتا اور کبھی چاندنی کی طرف۔ آپ صلی اللہ علیہ و آلہ و سلم نے سرخ رنگ کا جوڑا پہنا ہوا تھا۔ آپ صلی اللہ علیہ و آلہ و سلم میرے نزدیک چاند سے زیادہ حسین تھے۔ یہ حدیث حسن غریب ہے۔ ہم اس حدیث کو صرف اشعث کی روایت سے جانتے ہیں۔

٭٭ شعبہ اور ثوری اسے ابواسحاق سے اور وہ براء بن عازب سے نقل کرتے ہیں کہ میں نے رسول اللہ کو سرخ جوڑا پہنے ہوئے دیکھا۔ (یعنی اس پر سرخ لکیریں تھیں نہ کہ پورا سرخ تھا)۔ محمود بن غیلان، وکیع، سفاینا، ابی اسحاق، محمد بن بشار، محمد بن جعفر، شعبہ، ابی اسحاق ہم سے روایت کی محمود بن غیلان نے انہوں نے وکیع سے انہوں نے سفیان سے انہوں نے ابی اسحاق سے پھر محمد بن بشار محمد بن جعفر سے وہ شعبہ سے اور وہ ابو اسحاق سے یہی حدیث نقل کرتے ہیں۔ اس حدیث میں اس سے زیادہ کلام ہے۔ میں امام بخاری سے پوچھا کہ براء کی حدیث زیادہ صحیح ہے یا جابر بن سمرہ کی تو انہوں نے فرمایا کہ دونوں حدیثیں صحیح ہیں۔ اس باب میں حضرت براء اور ابو جحیفہ سے بھی احادیث منقول ہیں۔

سبز کپڑا پہننے کے بارے میں 

محمد بن بشار، عبدالرحمن بن مہدی، عبید اللہ بن ایاد بن لقیط، ان کے والد، حضرت ابو رمثہ رضی اللہ عنہ سے روایت ہے کہ میں نے رسول اللہ صلی اللہ علیہ و آلہ و سلم کو دوسبز کپڑوں میں دیکھا۔ یہ حدیث حسن غریب ہے۔ ہم اسے صرف عبید اللہ بن ایاد کی روایت سے جانتے ہیں۔ ابو رمثہ تیمی کا نام حبیب بن حیان ہے۔ کہا جاتا ہے کہ ان کا نام رفاعہ بن یثربی ہے۔

سیاہ لباس کے متعلق

احمد بن منیع، یحیی بن زکریا بن ابی زائدۃ، مصعب بن شیبہ، صفیہ ابنۃ شیبہ، حضرت عائشہ رضی اللہ عنہا سے روایت ہے کہ ایک صبح نبی اکرم صلی اللہ علیہ و آلہ و سلم باہر نکلے تو آپ صلی اللہ علیہ و آلہ و سلم کے جسم پر ایک سیاہ بالوں والی چادر تھی یہ حدیث حسن صحیح غریب ہے۔

زرد رنگ کے کپڑے پہننے کے متعلق

عبد بن حمید، عفان بن مسلم صفار، ابو عثمان، عبداللہ بن حسان، صفیہ بنت علیبۃ دحیۃ بن علیبۃ، حضرت قیلہ بنت مخرمہ رضی اللہ عنہا فرماتی ہیں کہ ہم نبی اکرم صلی اللہ علیہ و آلہ و سلم کی خدمت میں حاضر ہوئے پھر طویل حدیث بیان کرتی ہیں یہاں تک کہ فرماتی ہیں ایک شخص سورج بلند ہونے کے بعد آیا اور عرض کیا السلام علیکم یا رسول اللہ صلی اللہ علیہ و آلہ و سلم ! آپ صلی اللہ علیہ و آلہ و سلم نے فرمایا وعلیک السلام ورحمۃ اللہ۔ اور آپ صلی اللہ علیہ و آلہ و سلم کے جسم مبارک پر اس وقت دو پرانے بغیر سلے ہوئے کپڑے تھے جو زعفران سے رنگے ہوئے تھے اور ان کا رنگ ہلکا پڑ گیا تھا۔ اور آپ صلی اللہ علیہ و آلہ و سلم کے پاس ایک کھجور کی شاخ بھی تھی۔ قیلہ کی حدیث کو ہم صرف عبداللہ بن حسان کی روایت سے جانتے ہیں۔

اس بارے میں کہ مردوں کو زعفران اور خلوق منع ہے 

 قتیبہ، حماد بن زید، (دوسرا طریق) اسحاق بن منصور، عبدالرحمن بن مہدی، حماد بن زید، عبدالعزیز بن صہیب، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے مردوں کو زعفران (بطور خوشبو) گانے سے منع فرمایا۔ یہ حدیث حسن صحیح ہے۔ شعبہ اسے اسماعیل بن علیہ سے وہ عبدالعزیز بن صہیب سے اور وہ انس رضی اللہ عنہ سے نقل کرتے ہیں کہ نبی اکرم صلی اللہ علیہ و آلہ و سلم نے (مردوں کو) زعفران لگانے سے منع فرمایا۔

٭٭ عبد اللہ بن عبدالرحمن، آدم، شعبہ ہم یہ حدیث عبداللہ بن عبدالرحمن، آدم کے حوالے سے اور وہ شعبہ سے نقل کرتے ہیں شعبہ کہتے ہیں کہ تزعفر سے مراد زعفران کو خوشبو کے طور پر استعمال کرنا ہے۔

٭٭ محمود بن غیلان، ابو داؤد طیالسی، شعبۃ، عطاء بن سائب، ابو حفص بن عمر، حضرت یعلی بن مرہ کہتے ہیں کہ نبی اکرم صلی اللہ علیہ و آلہ و سلم نے ایک شخص کو خلوق لگائے ہوئے دیکھا تو آپ صلی اللہ علیہ و آلہ و سلم نے فرمایا جاؤ اور اسے دھوؤ پھر دوبارہ دھوؤ اور آئندہ کے لیے نہ لگانا۔ یہ حدیث حسن ہے۔ بعض محدثین نے اس کی سند میں اختلاف کیا ہے جو عطاء بن سائب سے مروی ہے۔ یحیی بن سعید کہتے ہیں کہ جس نے عطاء بن سائب سے شروع عمر میں احادیث سنیں وہ صحیح ہیں۔ شعبہ اور سفیان کا بھی ان سے سماع صحیح ہے۔ البتہ دو حدیثیں جو عطاء زازان سے روایت کرتے ہیں صحیح نہیں۔ کیونکہ شعبہ کہتے ہیں کہ میں نے یہ حدیثیں ان کی عمر کے آخری ایام میں سنی تھیں۔ کہا جاتا ہے کہ آخر عمر میں ان کا حافظہ ٹھیک نہیں رہا تھا۔ اس باب میں میں حضرت عمار، ابو موسیٰ اور انس رضی اللہ عنہم سے بھی روایت ہے۔

حریر اور دیباج پہننے کی ممانعت کے متعلق

احمد بن منیع، اسحاق بن یوسف ازرق، عبدالملک بن ابی سلیمان، مولی اسماء، حضرت ابن عمر رضی اللہ عنہما فرماتے ہیں کہ میں نے حضرت عمر رضی اللہ عنہ سے سنا کہ نبی اکرم صلی اللہ علیہ و آلہ و سلم نے فرمایا جس نے دنیا میں ریشمی کپڑا پہنا۔ وہ آخرت میں اسے نہیں پہنے گا۔ اس باب میں حضرت علی، حذیفہ اور کئی حضرات رضی اللہ عنہم سے روایت ہے جن کا ذکر ہم نے کتاب اللباس میں کیا ہے۔ یہ حدیث حسن صحیح ہے۔ اور حضرت عمر رضی اللہ عنہ سے کئی سندوں سے منقول ہے۔ حضرت اسماء بنت ابی بکر صدیق رضی اللہ عنہما کے مولی کا نام عبداللہ اور کنیت ابو عمر ہے۔ ان سے عطاء بن ابی رباح اور عمرو بن دینار روایت کرتے ہیں۔

باب

 قتیبہ، لیث، ابی ملیکۃ، حضرت مسور بن مخرمہ رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے قبائیں تقسیم فرمائی اور مخرمہ کو کچھ نہیں دیا۔ مخرمہ نے مجھ کہا کہ بیٹے چلو رسول اللہ صلی اللہ علیہ و آلہ و سلم کے پاس چلتے ہیں۔ چنانچہ میں ان کے ساتھ گیا۔ وہاں پہنچے تو مجھے کہا کہ اندر جاؤ اور نبی اکرم صلی اللہ علیہ و آلہ و سلم کو بلا لاؤ۔ آپ صلی اللہ علیہ و آلہ و سلم نکلے تو آپ صلی اللہ علیہ و آلہ و سلم کے بدن مبارک پر ان میں سے ایک قبا تھی۔ آپ صلی اللہ علیہ و آلہ و سلم نے فرمایا (اے مخرمہ !) میں نے یہ تمہارے لیے بچاکر رکھی ہوئی تھی۔ راوی کہتے ہیں کہ پھر آنحضرت صلی اللہ علیہ و آلہ و سلم نے مخرمہ کی طرف دیکھا اور فرمایا مخرمہ راضی ہو گئے۔ یہ حدیث حسن صحیح ہے اور ابن ابی ملیکہ کا نام عبداللہ بن عبید اللہ بن ابی ملیکہ ہے۔

اس بارے میں کہ بندے پر نعمتوں کا اثر اللہ تعالیٰ کو پسند ہے 

حسن بن محمد زعفرانی، عفان بن مسلم، ہمام، قتادۃ، حضرت عمرو بن شعیب اپنے والد سے اور وہ ان کے دادا سے نقل کرتے ہیں کہ رسول اللہ صلی اللہ علیہ و آلہ و سلم نے فرمایا اللہ تعالیٰ اپنے بندے پر اپنی نعمت کا اظہار پسند کرتا ہے۔ اس باب میں ابو الاحوص بواسطہ والد، عمران بن حصین اور ابن مسعود رضی اللہ عنہم سے بھی روایات منقول ہیں۔ یہ حدیث حسن ہے۔

سیاہ موزوں کے متعلق

ہناد، وکیع، دلہم بن صالح، حجیر بن عبد اللہ، حضرت بریدہ رضی اللہ عنہ فرماتے ہیں کہ نبی اکرم صلی اللہ علیہ و آلہ و سلم کی خدمت میں نجاشی نے موزوں کا ایک سیاہ جوڑا پہنا ہوا بھیجا جو غیر منقوش تھا۔ آپ صلی اللہ علیہ و آلہ و سلم نے اسے پہنا اور وضو کرتے ہوئے ان پر مسح کیا۔ یہ حدیث حسن ہے۔ ہم اسے صرف دلہم کی روایت سے جانتے ہیں۔ محمد بن ربیعہ بھی اسے دلہم سے روایت کرتے ہیں۔

سفید بال نکالنے کی ممانعت

ہارون بن اسحاق ہمدانی، عبدۃ، محمد بن اسحاق، حضرت عمرو بن شعیب اپنے والد سے اور وہ ان کے دادا سے نقل کرتے ہیں کہ نبی اکرم صلی اللہ علیہ و آلہ و سلم نے سفید بال نکالنے سے منع فرمایا اور فرمایا کہ یہ مسلمان کا نور ہیں۔ یہ حدیث حسن ہے۔ اسے عبدالرحمن بن حارث اور کئی راوی عمرو بن شعیب سے وہ اپنے والد سے اور وہ ان کے دادا سے نقل کرتے ہیں۔

اس بارے میں کہ امانت دینے والا امانت دار ہوتا ہے 

ابو کریب، وکیع، داؤد بن ابی عبد اللہ، ابن جدعان، حضرت ام سلمہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم نے فرمایا جس سے مشورہ لیا جائے وہ امین ہے۔ اس باب میں حضرت ابن مسعود، ابو ہریرہ اور ابن عمر رضی اللہ عنہما سے بھی روایت ہے۔ یہ حدیث ام سلمہ کی روایت سے غریب ہے۔

٭٭ احمد بن منیع، حسن بن موسی، شیبان، عبدالملک بن عمیر، ابو سلمۃ بن عمیر، ابو سلمۃ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس سے مشورہ لیا جائے اسے امانتداری کا دامن ہاتھ سے نہیں چھوڑنا چاہیے۔ اس حدیث کو کئی راوی شیبان بن عبدالرحمن نحوی سے نقل کرتے ہیں۔ شیبان صاحب کتاب اور صحیح الحدیث ہیں۔ ان کی کنیت ابو معاویہ ہے۔ پھر عبدالجبار بن علاء عطار نے یہ حدیث سفیان بن عیینہ کے حوالے سے نقل کی ہے۔ سفیان، عبدالملک کا قول نقل کرتے ہیں کہ میں جو حدیث بیان کرتا ہوں اسے حرف بہ حرف بیان کرتا ہوں۔

نحوست کے بارے میں 

ابن ابی عمر، سفیان، زہری، سالم و حمزۃ ابنی عبداللہ بن عمر، حضرت عبداللہ بن عمر رضی اللہ عنہما فرماتے ہیں کہ رسول اللہ صلی اللہ علیہ و آلہ و سلم نے ارشاد فرمایا نحوست تین چیزوں میں ہے عورت گھر اور جانور میں۔ یہ حدیث حسن صحیح ہے۔ بعض زہری کے ساتھ اس حدیث کی سند میں حمزہ کا ذکر نہیں کرتے۔ وہ سالم کے واسطہ سے ابن عمر رضی اللہ تعالیٰ عنہما سے مرفوعاً روایت کرتے ہیں۔ دونوں کی روایت ہم سے سے ابن عمر رضی اللہ عنہما نے بواسطہ سفیان بن عیینہ زہری سے بیان کی ہے۔

٭٭ سعید بن عبدالرحمن مخزومی، سفیان، زہری، سالم سے وہ زہری سے وہ سالم سے وہ اپنے والد سے اور وہ نبی اکرم صلی اللہ علیہ و آلہ و سلم سے اسی کی مانند حدیث نقل کرتے ہیں اور اس میں یہ تذکرہ نہیں کہ سعید بن عبدالرحمن، حمزہ سے روایت کرتے ہیں اور سعید کی روایت زیادہ صحیح ہے اس لیے کہ علی بن مدینی اور حمیدی دونوں سفیان سے روایت کرتے ہیں جبکہ زہری نے یہ حدیث صرف سالم سے روایت کی ہے۔ پھر مالک بن انس رضی اللہ عنہ بھی یہ حدیث زہری سے نقل کرتے ہوئے کہتے ہیں کہ زہری، سالم اور حمزہ سے اور وہ اپنے والد سے نقل کرتے ہیں۔ اس باب میں حضرت سہل بن سعد، عائشہ اور انس سے بھی احادیث منقول ہیں۔ نبی اکرم صلی اللہ علیہ و آلہ و سلم سے یہ بھی منقول ہے کہ آپ صلی اللہ علیہ و آلہ و سلم نے فرمایا اگر کسی چیز میں نحوست ہوتی تو عورت گھر اور جانور میں ہوتی۔

٭٭ حکیم بن معاویہ کہتے ہیں کہ میں نے رسول اللہ صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے فرمایا نحوست کسی چیز میں نہیں ہوتی ہاں کبھی، عورت اور گھوڑے میں برکت ضرور ہوتی ہے۔ یہ حدیث علی بن حجر، اسماعیل بن عیاش سے وہ سلیمان سے وہ یحیی بن جابر سے وہ معاویہ سے اور وہ نبی اکرم صلی اللہ علیہ و آلہ و سلم سے نقل کرتے ہیں۔

اس بارے میں کہ تیسرے آدمی کی موجودگی میں دو آدمی سرگوشی نہ کریں 

ہناد، ابو معاویۃ، اعمش، (دوسرا طریق) ابن ابی عمر، سفیان، اعمش، حضرت شقیق بن عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اگر تم تین آدمی ہو تو دو آدمی تیسرے کو چھوڑ کر آپس میں سرگوشی نہ کریں سفیان نے اپنی روایت میں کہا کہ تیسرے کو چھوڑ کر دو آدمی آپس میں سرگوشی نہ کریں کیونکہ اس سے وہ (تیسرا آدمی) غمگین ہو گا۔ یہ حدیث حسن صحیح ہے۔ نبی اکرم صلی اللہ علیہ و آلہ و سلم سے یہ بھی مروی ہے کہ ایک کو چھوڑ کر دو آدمی سرگوشی نہ کریں کیونکہ اس مؤمن کو تکلیف ہوتی ہے اور مؤمن کو تکلیف دینا اللہ کو پسند نہیں۔ اس باب میں حضرت ابن عمر، ابو ہریرہ اور ابن عباس رضی اللہ عنہم سے بھی احادیث منقول ہیں۔

وعدے کے متعلق

واصل بن عبدالاعلی کوفی، محمد بن فضیل، اسماعیل بن ابی خالد، حضرت ابو جحیفہ رضی اللہ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم کا رنگ سفید ہے اور آپ صلی اللہ علیہ و آلہ و سلم پر بڑھاپا آ گیا ہے۔ حسن بن علی رضی اللہ عنہ آپ صلی اللہ علیہ و آلہ و سلم سے مشابہت رکھتے تھے۔ آپ صلی اللہ علیہ و آلہ و سلم نے ہمارے لیے تیرہ جوان اونٹنیاں لانے کا حکم دیا تھا۔ ہم انہیں لینے کے لیے گئے تو آپ صلی اللہ علیہ و آلہ و سلم کی وفات کی خبر پہنچ گئی۔ چنانچہ ان لوگوں نے ہمیں کچھ نہیں دیا۔ پھر جب حضرت ابو بکر رضی اللہ عنہ نے خلافت سنبھالی تو فرمایا اگر کسی کا نبی اکرم صلی اللہ علیہ و آلہ و سلم کے ساتھ کوئی وعدہ ہو تو وہ آئے۔ ابو جحیفہ فرماتے ہیں میں کھڑا ہوا اور آپ صلی اللہ علیہ و آلہ و سلم کے وعدے کے متعلق بتایا تو انہوں نے ہمیں اونٹنیاں دینے کا حکم دیا۔ یہ حدیث حسن ہے۔ مروان بن معاویہ اسے اپنی سند سے ابو جحیفہ سے اسی کی مانند نقل کرتے ہیں۔ کئی راوی ابو جحیفہ سے نقل کرتے ہیں وہ فرماتے ہیں کہ میں نے نبی اکرم صلی اللہ علیہ و آلہ و سلم کو دیکھا ہے اور حسن بن علی رضی اللہ عنہ آپ صلی اللہ علیہ و آلہ و سلم کے ہم شکل تھے۔ اس سے زائد مذکور نہیں۔

وعدے کے متعلق

محمد بن بشار، یحیی بن سعید، اسماعیل بن ابی خالد، ابو جحیفہ سے وہ اسماعیل بن ابی خالد سے نقل کرتے ہیں کہ میں نے رسول اللہ صلی اللہ علیہ و آلہ و سلم کو دیکھا اور حضرت حسن بن علی رضی اللہ عنہ آپ صلی اللہ علیہ و آلہ و سلم سے مشابہت رکھتے تھے۔ کئی راوی اسماعیل سے اسی کی مانند نقل کرتے ہیں۔ اس باب میں حضرت جابر سے بھی روایت ہے۔ ابو جحیفہ کا نام وہب سوائی ہے۔

فداک ابی وامی کہنا

ابراہیم بن سعید جوہری، سفیان بن عیینہ، یحیی بن سعید، سعید بن مسیب، حضرت علی رضی اللہ عنہ سے روایت ہے کہ میں نے نبی اکرم صلی اللہ علیہ و آلہ و سلم کو حضرت سعد بن ابی وقاص کے علاوہ کسی کے لیے یہ کہتے ہوئے نہیں سنا کہ میرے ماں باپ تم پر قربان ہوں۔

٭٭ حسن بن صباح بزار، سفیان، ابن جدعان و یحیی بن سعید، حضرت سعید بن مسیب، حضرت علی رضی اللہ عنہ کا قول نقل کرتے ہیں کہ رسول اللہ صلی اللہ علیہ و آلہ و سلم نے سعد بن ابی وقاص کے علاوہ کسی کو اس طرح نہیں کہا کہ میرے ماں باپ تجھ پر قربان۔ چنانچہ جنگ احد کے موقع پر آپ صلی اللہ علیہ و آلہ و سلم نے ان سے فرمایا تیر چلاؤ تم پر میرے ماں باپ قربان ہوں۔ پھر یہ بھی فرمایا اے بہادر جوان تیر چلاؤ۔ اس باب میں حضرت زبیر اور حضرت جابر رضی اللہ عنہما سے بھی روایت ہے۔ یہ حدیث حسن صحیح اور کئی سندوں سے حضرت علی رضی اللہ عنہ سے منقول ہے۔

٭٭ کئی راوی اسے یحیی بن سعید بن مسیب سے اور سعد بن ابی وقاص سے نقل کرتے ہیں کہ انہوں نے فرمایا نبی اکرم صلی اللہ علیہ و آلہ و سلم نے غزوہ احد کے موقع پر مجھ سے فرمایا میرے ماں باپ تجھ پر قربان ہوں۔ قتیبہ بن سعید، لیث بن سعد، عبدالعزیز بن محمد،یحیی بن سعید، سعید بن مسیب سے روایت ہے کہ حضرت سعد بن ابی وقاص نے فرمایا کہ نبی اکرم نے غزوہ احد کے دن میرے لئے اپنے والدین کریمین کو جمع فرمایا ( یعنی فداک امی وابی فرمایا) یہ حدیث حسن صحیح ہے اور مذکورہ بالا دونوں حدیثیں بھی صحیح ہیں۔

کسی کو بیٹا کہہ کر پکارنا

محمد بن عبدالملک بن ابی الشوارب، ابو عوانۃ، ابو عثمان، حضرت انس رضی اللہ عنہ سے روایت ہے کہ نبی اکرم صلی اللہ علیہ و آلہ و سلم نے مجھے بیٹا (یعنی اے بیٹے ) کہہ کر پکارا۔ اس باب میں حضرت مغیرہ اور عمرو بن ابی سلمہ رضی اللہ عنہما سے بھی احادیث منقول ہیں۔ یہ حدیث اس سند سے حسن صحیح غریب ہے اور دوسری سند سے بھی حضرت انس ہی سے منقول ہے۔ ابو عثمان شیخ کا نام جعد بن عثمان ہے۔ یہ ثقہ ہیں۔ انہیں ابن دینار بھی کہتے ہیں یہ بصری ہیں ان سے یونس بن عبید، شعبہ اور کئی ائمہ حدیث احادیث نقل کرتے ہیں۔

بچے کا نام جلدی رکھنے کے متعلق

عبید اللہ بن سعد بن ابراہیم بن عبدالرحمن بن عوف، یعقوب بن ابراہیم بن سعد، شریک، محمد بن اسحاق، حضرت عمرو بن شعیب اپنے والد سے اور وہ ان کے دادا سے نقل کرتے ہیں کہ نبی اکرم صلی اللہ علیہ و آلہ و سلم نے نومولود کا نام پیدائش کے ساتویں دن رکھنے، تکلیف دہ چیزیں دور کرنے (یعنی بال مونڈہنے ) اور عقیقہ کرنے کا حکم دیا۔ یہ حدیث حسن غریب ہے۔

مستحب ناموں کے متعلق

عبدالرحمن بن اسود ابو عمرو وراق بصری، معمر بن سلیمان رقی، علی بن صالح زنجی، عبداللہ بن عثمان، نافع، حضرت ابن عمر رضی اللہ عنہما کہتے ہیں کہ رسول اللہ صلی اللہ علیہ و آلہ و سلم نے فرمایا اللہ تعالیٰ کے نزدیک محبوب ترین نام عبداللہ اور عبدالرحمن ہیں۔ یہ حدیث اس سند سے حسن غریب ہے۔

مکروہ ناموں کے متعلق

محمد بن بشار، ابو احمد، سفیان، ابو زبیر، حضرت جابر، حضرت عمر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا میں تم لوگوں کو رافع، برکت اور یسار جیسے نام رکھنے سے منع کرتا ہوں۔ یہ حدیث غریب ہے۔ ابو احمد بھی سفیان سے وہ ابو بیر سے وہ جابر سے اور وہ عمر رضی اللہ عنہ سے یہی حدیث نقل کرتے ہیں۔ ابو احمد ثقہ اور حافظ ہیں لوگوں کے نزدیک یہ حدیث حضرت جابر سے مرفوعاً مشہور ہے اور میں حضرت عمر رضی اللہ عنہما کا واسطہ مذکور نہیں۔

٭٭ محمود بن غیلان، ابو داؤد، شعبۃ، منصور، ہلال بن یساف، ربیع بن عمیلۃ فزاری، حضرت سمرہ بن جندب رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اپنے بچے کا رباح، یسار، افلح اور نجیح نہ رکھ کیونکہ لوگ پوچھیں فلاں ہے جواب جائے گا نہیں ہے۔ (یعنی اس طرح فلاح وبرکت وغیرہ کی نفی ہو گی) یہ حدیث حسن صحیح ہے۔

٭٭ محمد بن میمون مکی، سفیان بن عیینہ، ابو زناد، اعرج، حضرت ابو ہریرہ رضی اللہ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا قیامت کے دن اللہ تعالیٰ کے نزدیک سب برے نام والا وہ شخص ہو گا جس کا نام ملک الاملاک ہو گا۔ سفیان کہتے ہیں یعنی شہنشاہ۔ یہ حدیث حسن صحیح ہے اور اخنع کے معنی سب سے زیادہ برے کے ہیں۔

نام بدلنے کے متعلق

یعقوب بن ابراہیم دورقی و ابو بکر بندار و غیرواحد، یحیی بن سعید قطان، عبید اللہ بن عمر، نافع، حضرت ابن عمر رضی اللہ عنہما فرماتے ہیں کہ نبی اکرم صلی اللہ علیہ و آلہ و سلم نے عاصیہ کا نام بدل دیا اور فرمایا تم جمیلہ ہو۔ یہ حدیث حسن غریب ہے۔ یحیی بن سعید قطان اسے عبید اللہ سے وہ نافع سے اور وہ ابن عمر رضی اللہ عنہما سے مرفوعاً روایت کرتے ہیں۔ بعض حضرات اس سند سے مرسلاً نقل کرتے ہیں۔ اس باب میں عبدالرحمن بن عوف، عبداللہ بن سلام، عبداللہ بن مطیع، عائشہ، حکم بن سعید، مسلم، اسامہ بن اخدری اور شریح بن ہانی رضی اللہ عنہم سے بھی روایت ہے۔ وہ اپنے والد سے روایت کرتے ہیں۔ خیثمہ بھی اپنے والد سے حدیث نقل کرتے ہیں۔

٭٭ ابوبکر بن نافع بصری، عمر بن علی مقدمی، ہشام بن عروۃ، عروۃ، حضرت عائشہ رضی اللہ عنہما سے روایت کہ نبی اکرم صلی اللہ علیہ و آلہ و سلم برے ناموں کو بدل دیا کرتے تھے۔ ابو بکر بن نافع کہتے ہیں کہ عمر بن علی کبھی اس روایت کو ہشام بن عروہ سے وہ اپنے سے اور نبی اکرم صلی اللہ علیہ و آلہ و سلم سے مرسلاً روایت کرتے ہیں اور اس میں حضرت عائشہ رضی اللہ عنہا کا ذکر نہیں۔

نبی اکرم صلی اللہ علیہ و آلہ و سلم کے اسماء کے متعلق

سعید بن عبدالرحمن مخزومی، سفیان، زہری، محمد بن جبیر بن مطعم، حضرت جبیر بن مطعم کہتے ہیں کہ رسول اللہ صلی اللہ علیہ و آلہ و سلم نے فرمایا میرے بہت سے نام ہیں۔ میں محمد ہوں، میں احمد ہوں، میں ماحی ہوں یعنی جس سے اللہ تعالیٰ کفر کو مٹاتا ہے، میں حاشر ہوں قیامت کے دن لوگ میرے قدموں پر اٹھائے جائیں گے (یعنی میرے پیچھے ہوں گے ) اور میں عاقب ہوں (یعنی پیچھے رہ جانے والا) اور میرے بعد کوئی نبی نہیں۔ یہ حدیث حسن صحیح ہے۔

فداک ابی وامی کہنا

 قتیبہ بن سعید، لیث بن سعد وعبدالعزیز بن محمد، یحیی بن سعید، حضرت سعید بن مسیب سے روایت ہے کہ حضرت سعد بن ابی وقاص نے فرمایا کہ نبی اکرم صلی اللہ علیہ و آلہ و سلم نے غزوہ احد کے دن میرے لیے اپنے والدین کریمین کو جمع فرمایا (یعنی فداک ابی وامی فرمایا) یہ حدیث حسن صحیح ہے اور مذکورہ بالا دونوں حدیثیں بھی صحیح ہیں۔

اس بارے میں کہ کسی کے لیے نبی اکرم صلی اللہ علیہ و آلہ و سلم کا نام اور کنیت جمع کر کے رکھنا مکروہ ہے 

حسین بن حریث، فضل بن موسیٰ حسین بن واقد ابو زبیر، حضرت جابر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اگر میرے نام پر کسی کا نام رکھو تو میری کنیت نہ رکھو۔ یہ حدیث حسن غریب ہے۔ اہل علم کی ایک جماعت کے نزدیک آپ صلی اللہ علیہ و آلہ و سلم کے نام اور کنیت کو جمع کرنا مکروہ ہے۔ بعض حضرات نے ایسا کیا ہے نبی اکرم صلی اللہ علیہ و آلہ و سلم سے مروی ہے کہ آپ صلی اللہ علیہ و آلہ و سلم نے بازار میں ایک شخص کو ابو القاسم پکارتے ہوئے سنا تو آپ صلی اللہ علیہ و آلہ و سلم اس کی طرف متوجہ ہوئے۔ اس نے عرض کیا۔ میں نے آپ صلی اللہ علیہ و آلہ و سلم کو نہیں پکارا نبی اکرم صلی اللہ علیہ و آلہ و سلم نے فرمایا میری کنیت پر کسی کی کنیت نہ رکھو۔

٭٭ حسن بن علی خلال، یزید بن ہارون، حمید، انسیہ حدیث حسن بن علی بن خلال، یزید بن ہارون سے وہ حمید سے وہ انس اور وہ نبی اکرم صلی اللہ علیہ و آلہ و سلم سے نقل کرتے ہیں۔ اس حدیث سے ابو قاسم کنیت رکھنے کی کراہت معلوم ہوتی ہے۔

٭٭ محمد بن بشار، یحیی بن سعید قطان، فطر بن خلیفہ، منذر ثری، محمد بن حنفیہ، حضرت علی بن ابی طالب رضی اللہ عنہ سے روایت ہے کہ انہوں نے عرض کیا یا رسول اللہ صلی اللہ علیہ و آلہ و سلم اگر آپ صلی اللہ علیہ و آلہ و سلم کے بعد میرے ہاں کوئی بیٹا پیدا ہوا تو اس کا نام اور کنیت آپ صلی اللہ علیہ و آلہ و سلم کے نام و کنیت پر رکھ لوں۔ نبی اکرم صلی اللہ علیہ و آلہ و سلم نے فرمایا ہاں حضرت علی رضی اللہ عنہ فرماتے ہیں کہ میرے لیے اس کی اجازت تھی۔ یہ حدیث حسن صحیح ہے۔

اس متعلق کہ بعض اشعار حکمت ہے 

ابوسعید اشج، یحیی بن عبدالملک بن ابی غنیہ، ابو غنیہ، عاصم، زر، حضرت عبداللہ رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا بعض اشعار حکمت ہیں۔ یہ حدیث اس سند سے غریب ہے۔ اسے صرف ابو سعید اشج نے ابن عیینہ کی روایت سے مرفوع کیا ہے۔ دوسرے راوی اسے موقوفا روایت کرتے ہیں۔ پھر یہ حدیث کئی سندوں سے عبداللہ بن مسعود رضی اللہ عنہ سے مرفوعاً منقول ہے۔ اس باب میں حضرت ابی بن کعب رضی اللہ عنہ، ابن عباس رضی اللہ عنہما، عائشہ رضی اللہ عنہا، بریدہ کثیر بن عبداللہ رضی اللہ عنہ بواسطہ والد ان کے دادا سے بھی روایت ہے۔

٭٭ قتیبہ، ابو عوانہ، سماک بن حرب، عکرمہ، حضرت ابن عباس رضی اللہ عنہما سے روایت ہے کہ رسول اللہ صلی اللہ علیہ و آلہ و سلم نے فرمایا بعض شعروں میں حکمت ہوتی ہے۔ یہ حدیث حسن صحیح ہے۔

شعر پڑھنے کے بارے میں 

اسماعیل بن موسیٰ فزاری وعلی بن حجر، ابن ابی زناد، ہشام بن عروۃ، عروۃ، حضرت عائشہ رضی اللہ عنہا سے روایت ہے کہ نبی اکرم صلی اللہ علیہ و آلہ و سلم (مسجد نبوی) میں حضرت حسان رضی اللہ عنہ کے لیے منبر رکھا کرتے تھے جس پر کھڑے ہو کر حسان آپ صلی اللہ علیہ و آلہ و سلم کی طرف سے فخریہ اشعار کہتے تھے یا فرمایا جس پر کھڑے ہو کر حضرت حسان رضی اللہ عنہ نبی اکرم صلی اللہ علیہ و آلہ و سلم کی طرف سے اعتراضات کا جواب دیا کرتے تھے۔ آپ صلی اللہ علیہ و آلہ و سلم فرماتے کہ جب حسان فخر کرتے یا اعتراضات کا رد کرتے ہیں تو اللہ تعالیٰ جبرائیل کے ذریعے ان کی مدد فرماتا ہے۔

٭٭ اسماعیل بن موسی، علی بن حجر ابن ابی زناد، عروہ، عائشہ سے وہ اپنے والد سے وہ عروہ سے وہ حضرت عائشہ رضی اللہ عنہا سے اور وہ نبی اکرم صلی اللہ علیہ و آلہ و سلم سے نقل کرتے ہیں۔ اس باب میں حضرت ابو ہریرہ اور براء رضی اللہ عنہما سے بھی روایت ہے۔ یہ حدیث یعنی ابن ابی زناد کی روایت سے حسن غریب صحیح ہے۔

٭٭ اسحاق بن منصور، عبدالرزاق، جعفر بن سلیمان، ثابت، حضرت انس رضی اللہ عنہ سے روایت ہے کہ نبی اکرم صلی اللہ علیہ و آلہ و سلم عمرے کی قضاء ادا کرنے کے لیے مکہ داخل ہوئے تو عبداللہ بن رواحہ رضی اللہ عنہ آپ صلی اللہ علیہ و آلہ و سلم کے آگے یہ اشعار پڑھتے جا رہے تھے۔ (اے اولاد کفار، آپ صلی اللہ علیہ و آلہ و سلم کا راستہ خالی کر دو آج کے دن ان کے آنے پر ہم تمہیں ایسی مار ماریں گے جو دماغ کو اس کی جگہ سے ہلا کر رکھ دے گی اور دوست کو دوست سے غافل کر دے گی) حضرت عمر رضی اللہ عنہ نے فرمایا اے ابن رواحہ ! رسول اللہ کے سامنے اور اللہ کے حرم میں تم شعر پڑھ رہے ہو۔ پس رسول اللہ صلی اللہ علیہ و آلہ و سلم نے فرمایا اے عمر ! اسے چھوڑ دو یہ کافروں کے لیے تیروں سے بھی زیادہ اثر انداز ہو گا۔ یہ حدیث اس سند سے حسن صحیح غریب ہے۔ عبدالرزاق اس حدیث کو معمر سے وہ زہری سے اور وہ انس رضی اللہ عنہ سے اسی طرح نقل کرتے ہیں۔ اس حدیث کے علاوہ مروی ہے کہ آپ صلی اللہ علیہ و آلہ و سلم جب مکہ میں داخل ہوئے تو کعب بن مالک رضی اللہ عنہ آپ صلی اللہ علیہ و آلہ و سلم کے آگے تھے اور بعض محدثین کے نزدیک زیادہ صحیح ہے کیونکہ عبداللہ بن رواحہ رضی اللہ عنہ غزوہ موتہ کے موقع پر شہید ہو گئے تھے اور عمرہ قضاء اس کے بعد ہوا۔

٭٭ علی بن حجر، شریک، حضرت مقدام بن شریح اپنے باپ سے روایت کرتے ہیں کہ حضرت عائشہ رضی اللہ عنہا سے پوچھا گیا کیا نبی اکرم صلی اللہ علیہ و آلہ و سلم شعر بھی پڑھا کرتے تھے۔ حضرت عائشہ رضی اللہ عنہ نے فرمایا ہاں کبھی کبھی آپ صلی اللہ علیہ و آلہ و سلم ابن رواحہ کا یہ شعر پڑھا کرتے تھے (یعنی تمہارے پاس وہ لوگ خبریں لائیں گے جن کو تم نے زاد راہ فراہم نہیں کیا۔ اس باب میں حضرت ابن عباس رضی اللہ عنہ سے بھی روایت ہے۔ یہ حدیث حسن صحیح ہے۔

٭٭ علی بن حجر، شریک، عبدالملک بن عمری، ابو سلمۃ، حضرت ابو ہریرہ رضی اللہ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا عرب شعراء کے بہترین کلام میں سے لبید کا یہ قول ہے کہ الا۔ الخ (یعنی جان لو کہ اللہ کے سوا ہر چیز باطل ہے یعنی فنا ہونے والی ہے ) یہ حدیث حسن صحیح ہے اور اسے ثوری، عبدالملک بن عمیر سے نقل کرتے ہیں۔

٭٭ علی بن حجر، شریک، سماک، حضرت جابر بن سمرہ رضی اللہ عنہ سے روایت ہے کہ میں نبی اکرم صلی اللہ علیہ و آلہ و سلم کے ساتھ سو سے زیادہ مرتبہ بیٹھا۔ چنانچہ صحابہ کرام رضی اللہ عنہم اشعار پڑھتے اور زمانہ جاہلیت کی یادیں تازہ کیا کرتے تھے لیکن آپ صلی اللہ علیہ و آلہ و سلم خاموش رہتے اور بعض اوقات ان کے ساتھ تبسم فرماتے۔ یہ حدیث حسن صحیح ہے۔ زہری اسے سماک سے نقل کرتے ہیں۔

اس بارے میں کہ کسی کا اپنے پیٹ کو پیپ سے بھر لینا، شعروں سے بھر لینے سے بہتر ہے 

محمد بن بشار، یحیی بن سعید، شعبۃ، قتادۃ، یونس بن جبیر، محمد بن سعد بن ابی وقاص، حضرت سعد بن ابی وقاص رضی اللہ تعالیٰ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا تم میں سے کوئی اپنے پیٹ کو پیپ سے بھر لے یہ اس سے بہتر ہے کہ شعروں سے بھرے۔ یہ حدیث حسن صحیح ہے۔

٭٭ عیسی بن عثمان بن عیسیٰ بن عبدالرحمن رملی، یحیی بن عیسی، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا تم میں سے کسی کے پیٹ کا ایسی پیپ سے بھر جانا جو اس کے پیٹ کو کھا رہی ہے اس سے بہتر ہے کہ وہ اسے شعروں سے بھرے۔ اس باب میں حضرت سعد، ابو سعید، ابن عمر اور ابو درداء رضی اللہ عنہم سے بھی روایت ہے۔ یہ حدیث حسن صحیح ہے۔

فصاحت اور بیان کے متعلق

محمد بن عبدالاعلی صنعانی، عمربن علی مقدمی، نافع بن عمر جمحی، بشربن عاصم، عاصم، حضرت عبداللہ بن عمرورضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا اللہ تعالیٰ ایسے بلیغ شخص سے بغض رکھتے ہیں جو اپنی زبان سے اس طرح باتوں کو لپیٹتا ہے جیسے گائے چارے کو (یعنی بے فائدہ اور بہت زیادہ باتیں کرتا ہے ) یہ حدیث اس سند سے حسن غریب ہے۔ اس باب میں حضرت سعد رضی اللہ عنہ سے بھی روایت ہے۔

٭٭ قتیبہ، حماد بن زید، کثیر بن شنظیر، عطاء بن ابی رباح، حضرت جابر بن عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا سوتے وقت برتنوں کو ڈھانکا کرو۔ مشکیزوں کے منہ بند کر دیا کرو، دروازے بند رکھا کرو اور یہ چراغ بجھا دیا کرو کیونکہ چھوٹے فسق (چوہے ) نے کئی مرتبہ بتی کو گھسیٹ کر گھر والوں کو جلا دیا۔ یہ حدیث حسن صحیح ہے۔ اور جابر رضی اللہ عنہ سے کئی سندوں سے مرفوعاً مروی ہے۔

٭٭ قتیبہ، عبدالعزیزبن محمد، سہیل بن ابی صالح، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اگر تم سبزے (یعنی فراوانی) کے دنوں میں سفر کرو تو اونٹوں کو زمین سے ان کا حصہ دو اور اگر خشک سالی کے موقع پر سفر کرو تو اس کی قوت باقی رہنے تک جلدی جلدی سفر مکمل کرنے کی کوشش کرو۔ پھر جب رات کے آخری حصے میں آرام کے لیے اترو تو راستے سے ایک طرف ہو جاؤ۔ اس لیے کہ ان راستوں پر رات کے جانوروں اور حشرات الارض کا گزر ہوتا ہے۔ یہ حدیث حسن صحیح ہے۔ اس باب میں حضرت انس اور جابر رضی اللہ عنہما سے روایت ہے۔

٭٭ اسحاق بن موسیٰ انصاری، عبداللہ بن وہب، عبدالجباربن عمر، محمد بن منکدر، حضرت جابر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے ایسی چھت پر سونے سے منع فرمایا جس کے گرد دیوار نہ ہو۔ یہ حدیث غریب ہے۔ ہم اسے محمد بن منکدر کی جابر رضی اللہ عنہ سے روایت سے صرف اسی سند سے جانتے ہیں۔ عبدالجبار بن عمر ایلی ضعیف ہیں۔

٭٭ محمود بن غیلان، ابو احمد، سفیان، اعمش، ابو وائل، حضرت عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم ہمیں نصیحت کے ساتھ ساتھ فرصت بھی دیا کرتے تھے تاکہ ہم ملول نہ ہو جائیں اور اکتا نہ جائیں۔ یہ حدیث حسن صحیح ہے۔ محمد بن بشار بھی اسے یحیی بن سعید سے وہ سلیمان سے وہ شقیق بن سلمہ سے اور وہ عبداللہ بن مسعود رضی اللہ عنہ سے اسی طرح نقل کرتے ہیں۔

٭٭ ابوہشام رفاعی، ابن فضیل، اعمش، حضرت ابو صالح رضی اللہ عنہ فرماتے ہیں کہ حضرت عائشہ اور ام سلمہ رضی اللہ عنہما سے پوچھا گیا کہ نبی اکرم صلی اللہ علیہ و آلہ و سلم کے نزدیک کونسا عمل سب سے محبوب تھا۔ انہوں نے فرمایا جسے ہمیشہ کیا جائے چاہے تھوڑا ہی کیوں نہ ہو۔ یہ حدیث اس سند سے حسن صحیح غریب ہے۔ ہشام اپنے والد عروہ سے نقل کرتے ہیں کہ حضرت عائشہ رضی اللہ عنہا نے فرمایا کہ نبی اکرم صلی اللہ علیہ و آلہ و سلم کے نزدیک محبوب ترین عمل وہ تھا جسے ہمیشہ کیا جائے۔


٭٭ ہارون بن اسحاق ہمدانی عبدہ، ہشام بن عروہ، عائشہ رضی اللہ عنہا ہم سے روایت کی ہارون بن اسحاق نے انہوں نے عبدہ سے وہ ہشام سے وہ اپنے والد سے وہ حضرت عائشہ رضی اللہ عنہا اور وہ نبی اکرم صلی اللہ علیہ و آلہ و سلم سے اسی کے ہم معنی حدیث بیان کرتے ہیں۔ یہ حدیث صحیح ہے۔



مثالوں کا بیان

اللہ تعالیٰ کی بندوں کے لیے مثال

علی بن حجر سعدی، بقیۃ بن ولید، بحیربن سعد، خالد بن معدان، جبیر بن نفیر، حضرت نواس بن سمعان کلابی کہتے ہیں کہ رسول اللہ صلی اللہ علیہ و آلہ و سلم نے فرمایا اللہ تعالیٰ نے صراط مستقیم کی اس طرح مثال دی ہے کہ وہ ایسی راہ ہے جس کے دونوں جانب دیواریں ہیں جن میں جابجا دروازے لگے ہوئے ہیں جن پر پردے لٹک رہے ہیں۔ پھر ایک بلانے والا اس راستے کے سرے پر کھڑا ہو کر اور ایک اس کے اوپر کھڑا ہو کر بلا رہا ہے۔ پھر آپ صلی اللہ علیہ و آلہ و سلم نے یہ آیت پڑھی وَاللّٰہُ یَدْعُوْٓا اِلٰى دَارِ السَّلٰمِ  ۭ وَیَہْدِیْ مَنْ یَّشَآءُ اِلٰى صِرَاطٍ مُّسْتَقِیْمٍ  10۔یونس:25)۔ (یعنی اللہ جنت کی طرف بلاتا ہے اور جسے چاہتا ہے سیدھی راہ پر چلا دیتا ہے ) اور وہ دروازے جو راستے کے دونوں جانب ہیں یہ اللہ تعالیٰ کی حد دود (حرام کی ہوئی چیزیں ) ہیں۔ ان میں اس وقت تک کوئی گرفتار نہیں ہو سکتا جب تک پردہ نہ اٹھائے یعنی صغیرہ گناہوں کا ارتکاب نہ کرے اور اس راستے کے اوپر پکارنے والا اللہ تعالیٰ کی طرف سے مقرر کردہ نصیحت کرنے والا ہے۔ یہ حدیث حسن غریب ہے۔ میں نے عبداللہ بن عبدالرحمن کو زکریا بن عدی کے حوالے سے ابو اسحاق فزاری کا یہ قول نقل کرتے ہوئے سنا کہ بقیہ بن ولید کی وہی روایتیں لو جو وہ ثقہ لوگوں سے روایت کرتے ہیں اور اسماعیل بن عیاش کی کسی روایت کا اعتبار نہ کرو خواہ وہ ثقہ سے نقل کرے یا غیر ثقہ سے۔

 اللہ تعالیٰ کی بندوں کے لیے مثال

 قتیبہ، لیث، خالد بن یزید، سعید بن ابی ہلال، حضرت جابر بن عبداللہ انصاری فرماتے ہیں کہ ایک دن رسول اللہ صلی اللہ علیہ و آلہ و سلم ہماری طرف نکلے اور فرمایا میں نے خواب میں دیکھا کہ جبرائیل علیہ السلام میرے سرہانے اور میکائیل علیہ السلام میرے پاؤں کے پاس کھڑے ہیں اور آپس میں کہہ رہے ہیں کہ نبی اکرم صلی اللہ علیہ و آلہ و سلم کے لیے مثال بیان کرو۔ دوسرے نے کہا (اے نبی صلی اللہ علیہ و آلہ و سلم !) سنیے آپ صلی اللہ علیہ و آلہ و سلم کے کان ہمیشہ سنتے رہیں اور سمجھئے آپ صلی اللہ علیہ و آلہ و سلم کا دل ہمیشہ سمجھتا رہے۔ آپ صلی اللہ علیہ و آلہ و سلم کی اور آپ صلی اللہ علیہ و آلہ و سلم کی امت کی مثال اس طرح ہے کہ ایک بادشاہ نے ایک بڑا مکان بنایا۔ پھر اس میں ایک گھر بنایا پھر وہاں ایک دسترخوان لگوا کر ایک قاصد کو بھیجا کہ لوگوں کو کھانے کی دعوت دے چنانچہ بعض نے اس کی دعوت قبول کی اور بعض نے دعوت قبول نہیں کی۔ یعنی اللہ بادشاہ ہیں وہ بڑا مکان اسلام ہے اور اس کے اندر والا گھر جنت ہے اور آپ صلی اللہ علیہ و آلہ و سلم اے محمد ! پیغمبر ہیں۔ جس نے آپ صلی اللہ علیہ و آلہ و سلم کی دعوت قبول کی اسلام میں داخل ہوا، جو اسلام میں داخل ہوا وہ جنت میں داخل ہو گیا اور جو جنت میں داخل ہو گیا اس نے اس میں موجود چیزیں کھالیں۔ یہ حدیث مرسل ہے اس لیے کہ سعید بن ابی ہلال نے جابر بن عبداللہ کو نہیں پایا۔ اس باب میں ابن مسعود سے بھی روایت ہے۔ یہ حدیث اس کے علاوہ اور سند سے بھی منقول ہے۔ وہ سند اس سے زیادہ صحیح ہے۔

اللہ تعالیٰ کی بندوں کے لیے مثال

محمد بن بشار، محمد بن ابی عدی، فعفر بن میمون، ابو تمیمۃ ہجیمی، ابو عثمان، حضرت ابن مسعود رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ایک مرتبہ عشاء کی نماز پڑھی اور عبداللہ بن مسعود کا ہاتھ پکڑ کر بطحاء کی طرف نکل گئے وہاں پہنچ کر انہیں بٹھایا اور ان کے گرد ایک خط (لکیر) کھینچ کر فرمایا تم اس خط سے باہر نہ نکلنا۔ تمہارے پاس کچھ لوگ آئیں گے تم سے بات نہ کرنا (اگرتم نہیں کرو گے ) تو وہ بھی تم سے بات نہیں کریں گے۔ پھر آپ صلی اللہ علیہ و آلہ و سلم نے جہاں کا ارادہ کیا تھا۔ چلے گئے میں وہیں بیٹھا ہوا تھا کہ میرے پاس کچھ لوگ (یعنی جن) آئے گویا کہ وہ جاٹ ہیں۔ ان کے بال اور بدن نہ تو میں ننگے دیکھتا تھا اور نہ ہی ڈھکے ہوئے۔ وہ میرے طرف آئے لیکن اس خط (لکیر) سے تجاوز نہ کر سکتے۔ پھر نبی اکرم صلی اللہ علیہ و آلہ و سلم کی طرف جاتے۔ یہاں تک کہ رات کا آخری حصہ ہو گیا۔ پھر نبی اکرم صلی اللہ علیہ و آلہ و سلم میرے پاس تشریف لائے اور فرمایا میں پوری رات نہیں سو سکا۔ پھر میری خط میں داخل ہوئے اور میری ران کو تکیہ بنا کر لیٹ گئے آپ صلی اللہ علیہ و آلہ و سلم جب سوتے تو خراٹے لینے لگتے میں اسی حال میں تھا اور نبی اکرم صلی اللہ علیہ و آلہ و سلم میری ران پر سر رکھے سو رہے تھے کہ کچھ لوگ آئے جنہوں نے سفید کپڑے پہنے ہوئے تھے۔ ان کے حسن و جمال کو اللہ ہی جانتا ہے۔ وہ لوگ مجھ تک آئے پھر ایک آپ صلی اللہ علیہ و آلہ و سلم کے سرہانے بیٹھ گئی اور دوسری آپ صلی اللہ علیہ و آلہ و سلم کے پاؤں کے پاس۔ پھر کہنے لگے ہم کوئی بندہ ایسا نہیں دیکھا جسے وہ کچھ دیا گیا ہو۔ جو اس نبی کو عطاء کیا گیا ہے۔ ان کی آنکھیں سوتی ہیں اور دل جاگتا رہتا ہے۔ ان کے لیے مثال بیان کرو۔ ان کی مثال ایک سردار جیسی ہے جس نے محل بنایا اور اس میں دسترخوان لگوا کر لوگوں کو کھانے پینے کے لیے بلایا۔ پھر جس نے اس کی دعوت قبول کی اس نے کھایا پیا اور جس نے دعوت قبول نہیں کی اس نے اسے سزا دی یا فرمایا عذاب دیا۔ پھر وہ لوگ اٹھ گئے اور نبی اکرم صلی اللہ علیہ و آلہ و سلم جاگ گئے۔ اور فرمایا تم نے سنا ان لوگوں نے کیا کہا۔ جانتے ہو یہ کون تھے ؟ میں نے عرض کیا اللہ اور اس کا رسول زیادہ جانتے ہیں۔ آپ صلی اللہ علیہ و آلہ و سلم نے فرمایا یہ فرشتے تھے۔ جو مثال انہوں نے بیان کی جانتے ہو وہ کیا ہے ؟ میں نے عرض کیا اللہ اور اس کا رسول زیادہ جانتے ہیں۔ آپ صلی اللہ علیہ و آلہ و سلم نے فرمایا انہوں نے جو مثال بیان کی وہ یہ ہے کہ رحمان نے جنت بنائی اور لوگوں کو بلایا۔ جس نے اس کی دعوت قبول کی وہ جنت میں داخل ہو گیا اور جس نے انکار کیا اسے عذاب دیا۔ یہ حدیث حسن صحیح غریب ہے۔ ابو تمیمہ کا نام طریف بن مجالد ہے۔ ابو عثمان نہدی کا نام عبدالرحمن بن مل ہے۔ سلیمان تیمی، ابن طرخان ہیں۔ وہ قبیلہ بنی تمیم میں جایا کرتے تھے اس لیے تیمی مشہور ہو گئے۔ علی، یحیی بن سعید کا قول نقل کرتے ہیں کہ میں کسی کو سلیمان سے زیادہ اللہ سے ڈرتے ہوئے نہیں دیکھا۔

نبی اکرم صلی اللہ علیہ و آلہ و سلم اور تمام انبیاء کی مثال

محمد بن اسماعیل، محمد بن سنان، سلیم بن حیان، سعید بن میناء، حضرت جابر بن عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا میری اور دوسرے انبیاء کی مثال اس شخص کی سی ہے جس نے ایک گھر بنایا اور اسے اچھی طرح مکمل کر کے اس کی تزئین و آرائش کی لیکن ایک اینٹ کی جگہ چھوڑ دی۔ چنانچہ لوگ اس میں داخل ہوتے اور تعجب کرتے ہوئے کہتے کہ کاش یہ جگہ خالی نہ ہوتی۔ اس باب میں حضرت ابو ہریرہ اور ابی بن کعب رضی اللہ عنہما سے بھی روایت ہے۔ یہ حدیث اس سند سے حسن صحیح غریب ہے۔ (اینٹ سے مراد نبی اکرم صلی اللہ علیہ و آلہ و سلم ہیں جیسے کہ صحیحین کی روایت میں بھی ہے کہ آپ صلی اللہ علیہ و آلہ و سلم نے فرمایا وہ اینٹ میں ہی ہوں۔ مجھ سے ہی وہ عمارت مکمل ہوئی اور انبیاء کا خاتمہ ہوا۔ چنانچہ میں ہی وہ نبی ہوں اور میں ہی آخری نبی ہوں )

نماز، روزے اور صدقے کی مثال کے متعلق

محمد بن اسماعیل، موسیٰ بن اسماعیل، ابان بن یزید، یحیی بن ابی کثیر، زید بن سلام، حضرت حارث اشعری رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا اللہ تعالیٰ نے یحیی علیہ السلام کو پانچ چیزوں کو حکم دیا کہ خود بھی ان پر عمل کریں اور بنی اسرائیل کو بھی حکم دیں کہ ان پر عمل پیرا ہوں۔ لیکن یحیی علیہ السلام نے انہیں پہنچانے میں تاخیر کی تو عیسیٰ علیہ السلام نے ان سے کہا کہ اللہ تعالیٰ نے آپ کو پانچ چیزوں پر عمل کرنے اور بنواسرائیل سے ان پر عمل کرانے کا حکم دیا ہے یا تو آپ انہیں حکم دیجئے ورنہ میں حکم دیتا ہوں۔ یحیی علیہ السلام نے کہا مجھے اندیشہ ہے کہ اگر آپ انہیں پہنچانے میں سبقت لے گئے تو مجھے دھنسایا جائے گا یا عذاب دیا جائے گا۔ پھر انہوں نے لوگوں کو بیت المقدس میں جمع کیا۔ یہاں تک کہ وہ جگہ بھر گئی اور لوگ اونچی جگہوں پر بیٹھ گئے۔ پھر حضرت یحیی علیہ السلام نے فرمایا اللہ تعالیٰ نے مجھے پانچ چیزوں کا حکم دیا ہے کہ خود بھی ان پر عمل کروں اور تم لوگوں کو بھی ان پر عمل کرنے کا حکم دوں۔ (1) تم صرف اللہ ہی کی عبادت کرو اور کسی کو اس کا شریک نہ ٹھہراؤ اور جو شخص اللہ کے ساتھ شرک کرتا ہے اس کی مثال اس شخص کی سی ہے جس نے خالصتا اپنے سونے چاندی کے مال سے کوئی غلام خریدا اور اسے کہا کہ یہ میرا گھر ہے اور یہ میرا پیشہ ہے۔ لہذا اسے اختیار کرو اور مجھے کما کر دو لیکن وہ کام کرتا اور اس کا منافع کسی اور کو دے دیتا۔ چنانچہ تم میں سے کون اس بات پر راضی ہے کہ اس کا غلام اس طرح کا ہو (2) اللہ تعالیٰ نے تمہیں نماز کا حکم دیا۔ لہذا جب تم نماز پڑھو تو کسی اور جانب توجہ نہ کرو کیونکہ اللہ تعالیٰ اپنے نماز پڑھنے والے بندے کی طرف متوجہ ہوتا ہے جب وہ نماز پڑھتے ہوئے ادھر ادھر متوجہ نہ ہو۔ (3) اور میں تمہیں روزے رکھنے کا حکم دیتا ہوں۔ اس کی مثال اس شخص کی طرح ہے جو ایک گروہ کے ساتھ ہے اس کے پاس مشک سے بھری ہوئی تھیلی ہے جس کی خوشبو اس کو بھی پسند ہے اور دوسرے لوگوں کو بھی۔ چنانچہ روزے دار کے منہ کی بو اللہ کے نزدیک اس مشک کی خوشبو سے بھی زیادہ پسندیدہ ہے۔ (4) میں تمہیں صدقہ دینے کا حکم دیتا ہوں۔ اس کی مثال ایسے شخص کی سی ہے جو دشمن کی قید میں چلا جائے اور وہ لوگ اس کے ہاتھ گردن کے ساتھ باندھ کر اسے قتل کرنے کے لیے لے کر چل دیں جب وہ اس کی گردن اتارنے لگیں تو وہ کہے کہ میں تم لوگوں کو کچھ تھوڑا یا زیادہ جو میرے پاس ہے اسے بطور فدیہ دیتا ہوں۔ چنانچہ وہ انہیں فدیہ دے کر اپنی جان چھڑا لے۔ (5) میں تمہیں اللہ کے ذکر کی تلقین کرتا ہوں اس کی مثال اس شخص کی سی ہے جس کے دشمن اس کے تعاقب میں ہوں اور وہ بھاگ کر ایک قلعے میں گھس جائے اور ان لوگوں سے اپنی جان بچالے۔ اسی طرح کوئی بندہ خود کو شیطان سے اللہ کے ذکر کے علاوہ کسی چیز سے نہیں بچا سکتا۔ پھر نبی اکرم صلی اللہ علیہ و آلہ و سلم نے فرمایا اور میں بھی تم لوگوں کو پانچ چیزوں کا حکم دیتا ہوں۔ جن کا اللہ تعالیٰ نے مجھے حکم دیا ہے۔ (1) بات سننا (2) اطاعت کرنا (3) جہاد کرنا (4) ہجرت کرنا (5) مسلمانوں کی جماعت کے ساتھ منسلک رہنا۔ اس لیے کہ جو جماعت سے ایک بالشت کے برابر بھی الگ ہوا اس نے اپنی گردن سے اسلام کی رسی نکال دی مگر یہ کہ وہ دوبارہ جماعت سے مل جائے۔ جس نے زمانہ جاہلیت والی برائیوں کی طرف لوگوں کو بلایا وہ جہنم کا ایندھن ہے۔ ایک شخص نے عرض کیا۔ اگرچہ اس نے نماز پڑھی اور روزے رکھے۔ آپ صلی اللہ علیہ و آلہ و سلم نے فرمایا ہاں لہذا لوگوں کو اللہ کی طرف بلاؤ جس نے تمہارا نام مسلمان، مؤمن اور اللہ کا بندہ رکھا ہے۔ یہ حدیث حسن صحیح غریب ہے۔ امام محمد بن اسماعیل بخاری کہتے ہیں کہ حارث اشعری صحابی ہیں اور ان سے دیگر روایات بھی مروی ہیں۔

٭٭ محمد بن بشار، ابو داؤد طیالسی ابان بن یزید، یحیی بن ابی کثیر، زید بن سلام ابی سلام، حارث اشعری سے وہ ابان بن یزید سے وہ یحیی سے وہ زید بن سلام سے وہ ابو سلام سے وہ حارث اشعر سے اور وہ نبی اکرم صلی اللہ علیہ و آلہ و سلم سے اس کے معنی کی حدیث نقل کرتے ہیں۔ یہ حدیث حسن صحیح ہے اور ابو سلام کا نام ممطور ہے۔ علی بن مبارک یہ حدیث یحیی بن کثیر سے نقل کرتے ہیں۔

قرآن پڑھنے اور قرآن نہ پڑھنے والے مومن کی مثال

 قتیبہ، ابو عوانۃ، قتادۃ، انس، حضرت ابو موسیٰ اشعری سے روایت ہے کہ رسول اللہ صلی اللہ علیہ و آلہ و سلم نے فرمایا قرآن پڑھنے والے مؤمن کی مثال ترنج (سنگترے ) کی سی ہے کہ اسکی خوشبو بھی اچھی اور ذائقہ بھی اچھا ہوتا ہے۔ اور جو مومن قرآن نہیں پڑھتا اس کی مثال کھجور کی سی ہے جس کی خوشبو نہیں ہوتی لیکن ذائقہ میٹھا ہوتا ہے۔ پھر قرآن پڑھنے والے منافق کی مثال ریحان کی طرح ہے۔ کہ اس میں خوشبو تو ہوتی ہے لیکن وہ کڑوا ہوتا ہے۔ اور قرآن نہ پڑھنے والے منافق کی مثال حنظل کی طرح ہے جس کی خوشبو بھی کڑوی ہوتی ہے اور ذائقہ بھی۔ یہ حدیث حسن صحیح ہے۔ شعبہ بھی اسے قتادہ سے نقل کرتے ہیں۔

٭٭ حسن بن علی خلال و غیرواحد، عبدالرزاق، معمر، زہری، سعید بن مسیب حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا مؤمن کی مثال کھیتی کی مانند ہے کہ ہوا اسے ہمیشہ جھکاتی رہتی ہے۔ کبھی دائیں کبھی بائیں۔ پھر مؤمن ہمیشہ آزمائش میں رہتا ہے منافق کی مثال صنوبر کے درخت کی سی ہے کہ کبھی نہیں ہلتا یہاں تک کہ جڑ سے کاٹ دیا جائے۔ یہ حدیث حسن صحیح ہے۔

٭٭ اسحاق بن موسی، معن، مالک، عبداللہ بن دینار، حضرت ابن عمر رضی اللہ عنہما کہتے ہیں کہ رسول اللہ صلی اللہ علیہ و آلہ و سلم نے فرمایا درختوں میں سے ایک ایسا درخت بھی ہے کہ موسم خزاں میں بھی اس کے پتے نہیں جھڑتے اور وہ مؤمن کی طرح ہے۔ مجھے بتاؤ کہ وہ کونسا درخت ہے۔ عبداللہ بن عمر کہتے ہیں کہ لوگ جنگل کے درختوں کے متعلق سوچنے لگے لیکن میرے دل میں خیال آیا کہ وہ کھجور کا درخت ہو سکتا ہے۔ چنانچہ آپ صلی اللہ علیہ و آلہ و سلم نے فرمایا وہ کھجور کا درخت ہے۔ حضرت ابن عمر فرماتے ہیں کہ مجھے چھوٹا ہونے کی وجہ سے کہتے ہوئے شرم آ رہی تھی۔ پھر میں نے اپنے والد حضرت عمر سے اپنے دل میں آنے والے خیال کا تذکرہ کیا تو انہوں نے فرمایا اگر تم نے کہہ دیا ہوتا تو یہ میرے لیے ایسا ایسا مال ہونے سے زیادہ محبوب تھا۔ یہ حدیث حسن صحیح ہے اور اس باب میں حضرت ابو ہریرہ سے بھی روایت ہے۔

پانچ نمازوں کی مثال

 قتیبہ، لیث، ابن ہاد، محمد بن ابراہیم، ابو سلمۃ بن عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا دیکھو اگر کسی کے دروازے پر ایک نہر بہتی ہو اور وہ اس میں روزانہ پانچ مرتبہ غسل کرتا ہو تو کیا اس کے بدن پر میل باقی رہ جائے گی۔ عرض کیا گیا نہیں بالکل نہیں۔ آپ صلی اللہ علیہ و آلہ و سلم نے فرمایا اسی طرح پانچوں نمازوں کی بھی مثال ہے کہ اللہ تعالیٰ ان کی برکت سے گناہوں کو مٹا دیتا ہے۔ اس باب میں حضرت جابر سے بھی روایت ہے۔ یہ حدیث حسن صحیح ہے۔ قتیبہ اس حدیث کو بکر بن مضر سے اور وہ ابن ہاد سے اس کی مانند نقل کرتے ہیں۔

باب

 قتیبہ، حماد بن یحیی ابح، ثابت بنانی، حضرت انس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا میری امت کی مثال بارش کی طرح ہے۔ کہ معلوم نہیں کہ اس کے شروع میں بھلائی ہے یا آخر میں۔ اس باب میں حضرت عمار، عبداللہ بن عمرو اور ابن عمر سے بھی روایت ہے۔ یہ حدیث اس سند سے حسن غریب ہے عبدالرحمن بن مہدی، حماد بن یحیی کو ثبت کہتے ہیں۔ اور انہیں اپنے اساتذہ میں شمار کرتے ہیں۔

انسان اس کی موت اور امید کی مثال

محمد بن اسماعیل، خلاد بن یحیی، بشیربن مہاجر، حضرت عبداللہ بن بریدہ رضی اللہ عنہ اپنے والد سے روایت کرتے ہیں کہ نبی اکرم صلی اللہ علیہ و آلہ و سلم نے فرمایا کیا تم جانتے ہو کہ اس کی اور اس کی کیا مثال ہے اور دو کنکریاں پھینکیں۔ صحابہ کرام رضی اللہ عنہم نے عرض کیا اللہ اور اس کا رسول زیادہ جانتے ہیں۔ آپ صلی اللہ علیہ و آلہ و سلم نے فرمایا یہ امید ہے اور یہ موت ہے۔ یہ حدیث اس سند سے حسن غریب ہے۔

٭٭ حسن بن علی خلال وغیرواحد، عبدالرزاق، معمر، زہری، سالم، حضرت ابن عمر رضی اللہ عنہما سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا لوگوں کی مثال اس طرح ہے کہ کسی کے پاس سو اونٹ ہوں لیکن ان میں سے ایک بھی سواری کے قابل نہ ہو۔ یہ حدیث حسن صحیح ہے۔

٭٭ سعید بن عبدالرحمن مخزومی، سفاین بن عیینہ، زہری ہم سے روایت کی سعید بن عبدالرحمن مخزومی نے سفیان کے حوالے سے اور وہ زہری سے اس سند سے اسی کی مانند نقل کرتے ہیں اور فرمایا کہ تم ان میں ایک کو بھی سواری کے قابل نہ پاؤ گے۔ سالم حضرت ابن عمر سے راوی کہ نبی اکرم صلی اللہ علیہ و آلہ و سلم نے فرمایا لوگ ان سو اونٹوں کی طرح ہیں جن میں تمہیں بھی ایک بھی سواری کے قابل نہ ملے یا فرمایا ایک آدھ سواری کے قابل مل جائے گا۔

٭٭ قتیبہ بن سعید، مغیرۃ بن عبدالرحمن، ابو زناد، اعرج، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ میری اور میری امت کی مثال اس شخص کی سی ہے جس نے آگ سلگائی۔ چنانچہ کیڑے مکوڑے اور پروانے اس پر گرنے لگیں۔ چنانچہ میں پیچھے کی طرف گھسیٹ کر تمہیں بچانے کی کوشش کر رہا ہوں اور تم ہو کہ آگے بڑھ کر اس میں گرتے چلے جا رہے ہو۔ یہ حدیث حسن صحیح ہے۔

٭٭ اسحاق بن موسیٰ انصاری، معن، مالک، عبداللہ بن دینار، حضرت ابن عمر رضی اللہ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا تم لوگوں کی عمریں پہلی امتوں کے مقابلے میں ایسی ہیں جیسے عصر سے غروب آفتاب تک کا وقت۔ پھر تمہاری اور یہود ونصاری کی مثال اس شخص کی سی ہے جس نے کئی مزدوروں کو کام پر لگایا اور ان سے کہا کہ کون میرے لیے دوپہر تک ایک قیراط کے عوض میں کام کرے گا۔ چنانچہ یہودیوں نے ایک ایک قیراط کے بدلے میں کام کیا۔ پھر اس نے کہا کہ کون ایک قیراط کے عوض دوپہر سے عصر تک کام کرے گا۔ چنانچہ نصاری نے اس وقت کام کیا۔ پھر اب تم لوگ عصر سے غروب آفتاب تک دو دو قیراط کے عوض کام کرتے ہو۔ جس پر یہود ونصاری غصے میں آ گئے اور کہنے لگے کہ ہم کام زیادہ کرتے ہیں اور معاوضہ کم دیا جاتا ہے۔ پھر وہ شخص کہتا ہے کہ کیا میں نے تم لوگوں کے حق میں سے کچھ رکھ لیا اور تم پر ظلم کیا؟ وہ کہتے ہیں نہیں تو وہ کہتا ہے کہ پھر یہ میرا فضل ہے میں جسے چاہتا ہوں عطا کرتا ہوں۔



فضائل قرآن کا بیان



سورہ فاتحہ کی فضیلت

 قتیبہ، عبدالعزیز بن محمد، علاء بن عبدالرحمن، عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم ایک مرتبہ ابی بن کعب کے پاس گئے اور انہیں پکارا اے ابی ! وہ نماز پڑھ رہے تھے۔ انہوں نے آپ صلی اللہ علیہ و آلہ و سلم کی طرف دیکھا اور جواب نہیں دیا۔ پھر انہوں نے نماز مختصر کی اور آپ صلی اللہ علیہ و آلہ و سلم کی خدمت میں حاضر ہو کر کہا السلام علیکم یا رسول اللہ رسول اللہ صلی اللہ علیہ و آلہ و سلم نے فرمایا وعلیکم السلام اور پوچھا کہ تمہیں کس چیز نے مجھے جواب دینے سے روکا۔ عرض کیا یا رسول اللہ صلی اللہ علیہ و آلہ و سلم میں نماز پڑھ رہا تھا۔ آپ صلی اللہ علیہ و آلہ و سلم نے فرمایا کیا تم نے میرے اوپر نازل ہونے والی وحی میں یہ حکم نہیں پڑھا وَاللّٰہُ یَدْعُوْٓا اِلٰى دَارِ السَّلٰمِ  ۭ وَیَہْدِیْ مَنْ یَّشَآءُ اِلٰى صِرَاطٍ مُّسْتَقِیْمٍ  8۔ الانفال:24) (یعنی جب تمہیں اللہ اور اس کا رسول صلی اللہ علیہ و آلہ و سلم اس چیز کے لیے پکاریں جو تمہیں زندگی بخشے تو انہیں جواب دو) عرض کیا جی ہاں۔ انشاء اللہ آئندہ ایسا نہیں ہو گا۔ پھر آپ صلی اللہ علیہ و آلہ و سلم نے فرمایا کیا تم پسند کرتے ہو میں تمہیں ایسی سورت بتاؤں جو نہ تورات میں اتری ہے نہ انجیل میں نہ زبور میں اور نہ ہی قرآن میں اس جیسی کوئی اور سورت ہے۔ عرض کیا جی ہاں یا رسول اللہ صلی اللہ علیہ و سلم ! آپ صلی اللہ علیہ و آلہ و سلم نے فرمایا نماز کس طرح پڑھتے ہو؟ انہوں نے ام القرآن (سورہ فاتحہ) پڑھی تو آپ صلی اللہ علیہ و آلہ و سلم نے فرمایا اس ذات کی قسم جس کے قبضہ قدرت میں میری جان ہے۔ تورات، زبور، انجیل حتی کہ قرآن میں بھی اس جیسی کوئی سورت نازل نہ ہوئی۔ یہی سبع مثانی (سات دہرائی جانے والی آیتیں ) ہے اور یہی قرآن عظیم ہے جو مجھے دیا گیا ہے۔ یہ حدیث حسن صحیح ہے اور اس باب میں حضرت انس بن مالک سے بھی روایت ہے۔

سورہ بقرہ اور آیۃ الکرسی کی فضیلت کے متعلق

قتیبہ، عبدالعزیز بن محمد، سہیل بن ابی صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اپنے گھروں کو قبریں نہ بناؤ اور جس گھر میں سورہ بقرہ پڑھی جاتی ہے وہاں شیطان داخل نہیں ہوتا۔ یہ حدیث حسن صحیح ہے۔

٭٭ محمود بن غیلان، حسین جعفی، زائدۃ، حکیم بن جبیر، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا ہر چیز کا ایک کوہان (یعنی بلندی) ہوتا ہے اور قرآن کا کوہان سورہ بقرہ ہے۔ اس میں ایک آیت ایسی بھی ہے جو قرآن کی تمام آیتوں کی سردار ہے۔ اور وہ آیۃ الکرسی ہے۔ یہ حدیث غریب ہے ہم اسے صرف حکیم بن جبیر کی روایت سے جانتے ہیں۔ شعبہ انہیں ضعیف کہتے ہیں۔

٭٭ یحیی بن مغیرۃ ابو سلمۃ مخزومی مدینی، ابن ابی فدیک، عبدالرحمن ملیکی، زرارۃ بن مصعب، ابو سلمۃ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا جس نے صبح کے وقت (حم الْمُؤْمِنَ إِلَی إِلَیْہِ الْمَصِیرُ وَآیَۃَ) تک پڑھی اور آیۃ الکرسی پڑھی تو آیات کی برکت سے اس کی شام تک حفاظت کی جائے گی اور جو شام کو پڑھے گا تو اس کی صبح تک حفاظت کی جائے گی۔ یہ حدیث غریب ہے۔ بعض علماء عبدالرحمن بن ابی بکر بن ابی ملیکہ الملیکی کے حافظے پر اعتراض کرتے ہیں۔

٭٭ محمد بن بشار، ابو احمد، سفیان، ابن ابی لیلی، ان کے بھائی، عبدالرحمن بن ابی لیلی، حضرت ابو ایوب انصاری فرماتے ہیں کہ ان کے ہاں ایک طاق تھا جس میں کھجوریں تھیں ایک جننی آتی اور اس میں سے کھجوریں چرا لیتی۔ میں نے نبی اکرم صلی اللہ علیہ و آلہ و سلم سے شکایت کی تو آپ صلی اللہ علیہ و آلہ و سلم نے فرمایا جاؤ اور جب وہ آئے تو کہنا بِسْمِ اللَّہِ اور پھر کہنا کہ اللہ اور اس کے رسول کے حکم کی تعمیل کرو۔ راوی کہتے ہیں کہ ابو ایوب نے اسے پکڑ لیا تو وہ جننی قسم کھانے لگی کہ دوبارہ نہیں آئے گی۔ انہوں نے اسے چھوڑ دیا اور آپ صلی اللہ علیہ و آلہ و سلم کی خدمت میں حاضر ہوئے۔ آپ صلی اللہ علیہ و آلہ و سلم نے پوچھا کہ تمہارے قیدی نے کیا کیا؟ عرض کیا اس نے قسم کھائی ہے کہ اب نہیں آئے گی۔ آپ نے فرمایا اس نے جھوٹ بولا کیونکہ وہ جھوٹ کی عادی ہے۔ چنانچہ حضرت ابو ایوب نے اسے پکڑا تو اس نے پھر قسم کھائی اور ابو ایوب نے اسے دوبارہ چھوڑ دیا۔ پھر آپ صلی اللہ علیہ و آلہ و سلم کی خدمت میں حاضر ہوئے تو آپ صلی اللہ علیہ و آلہ و سلم پوچھا تمہارے قیدی کا کیا ہوا؟ عرض کیا اس نے قسم کھائی ہے کہ اب نہیں آئے گی۔ آپ صلی اللہ علیہ و آلہ و سلم نے فرمایا اس نے جھوٹ کہا کیونکہ وہ جھوٹ کی عادی ہے چنانچہ حضرت ابو ایوب نے پھر اسے پکڑا اور فرمایا میں تجھے نہیں چھوڑوں گا یہاں تک کہ نبی اکرم صلی اللہ علیہ و آلہ و سلم کی خدمت میں لے جاؤں۔ اس نے کہا میں تمہیں ایک چیز بتاتی ہوں وہ یہ کہ تم گھر میں آیۃ الکرسی پڑھا کرو تو شیطان یا کوئی اور چیز تمہارے قریب نہیں آئے گی۔ وہ نبی اکرم صلی اللہ علیہ و آلہ و سلم کی خدمت میں حاضر ہوئے اور آپ صلی اللہ علیہ و آلہ و سلم کو اس کے قول کی خبر دی۔ آپ صلی اللہ علیہ و آلہ و سلم نے فرمایا اس نے سچ کہا اگرچہ وہ جھوٹی ہے۔ یہ حدیث حسن غریب ہے۔

٭٭ حسن بن علی خلال، ابو اسامۃ، عبدالحمید بن جعفر، سعید مقبری، عطاء مولی ابی احمد، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ایک مرتبہ ایک لشکر روانہ کیا۔ اس میں گنتی کے لوگ تھے۔ آپ صلی اللہ علیہ و آلہ و سلم نے ان سے قرآن پڑھنے کو کہا جسے جو یاد تھا پڑھا پھر آپ صلی اللہ علیہ و آلہ و سلم ان میں سے ایک کمسن (چھوٹی عمر والے شخص) کے پاس تشریف لائے اور فرمایا تمہیں کتنا قرآن یاد ہے۔ اس نے کہا کہ مجھے فلاں فلاں سورت اور سورہ بقرہ یاد ہے۔ آپ صلی اللہ علیہ و آلہ و سلم نے پوچھا تمہیں سورہ بقرہ یاد ہے۔ اس نے عرض کیا جی ہاں۔ آپ صلی اللہ علیہ و آلہ و سلم نے فرمایا تو پھر جاؤ تم ان کے امیر ہو۔ چنانچہ ان کے معززین میں سے ایک شخص نے کہا اللہ کی قسم میں نے سورہ بقرہ محض اس لیے نہیں سیکھی کہ میں اس کے ساتھ (نماز میں ) کھڑا نہ ہو سکوں گا۔ رسول اللہ صلی اللہ علیہ و آلہ و سلم نے فرمایا۔ قرآن سیکھو اور پڑھو اس لیے کہ جس نے قرآن کو سیکھا اور پھر اسے تہجد وغیرہ میں پڑھا اس کی مثال ایک مشک سے بھری ہوئی تھیلی کی سی ہے کہ اس کے خوشبو ہر جگہ پھیلتی رہتی ہے اور جس نے اسے یاد کیا اور پھر سو گیا تو وہ اس کے دل میں محفوظ ہے جیسے مشک کی تھیلی کو باندھ کر رکھ دیا گیا ہو۔ یہ حدیث حسن ہے اسے مقبری بھی ابو احمد کے مولی عطاء سے اور وہ رسول اللہ صلی اللہ علیہ و آلہ و سلم سے اسی کی مانند مرسلاً نقل کرتے ہیں۔ قتیبہ اسے لیث بن سعد سے وہ سعید مقبری سے وہ عطاء سے اور وہ نبی اکرم صلی اللہ علیہ و آلہ و سلم سے اسی کے ہم معنی مرسلاً نقل کرتے ہوئے ابو ہریرہ کا ذکر نہیں کرتے۔ اس باب میں حضرت ابی بن کعب سے بھی روایت ہے۔



سورہ بقرہ کی آخری آیات کی فضیلت

احمد بن منیع، جریر بن عبدالحمید، منصور بن معتمر، ابراہیم بن یزید، عبدالرحمن بن یزید، حضرت ابو مسعود انصاری رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے رات کے وقت سورہ بقرہ کی آخری دو آیتیں پڑھ لیں وہی اس کے لیے کافی ہیں۔ یہ حدیث حسن صحیح ہے۔

٭٭ محمد بن بشار، عبدالرحمن بن مہدی، حماد بن سلمۃ، اشعث بن عبدالرحمن جرمی، ابو قلابۃ، ابو اشعث جرمی، حضرت نعمان بن بشیر رسول اللہ صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا اللہ تعالیٰ نے زمین و آسمان پیدا کرنے سے دو ہزار سال پہلے کتاب لکھی اس میں دو آیتیں نازل کر کے سورہ بقرہ کو ختم کیا گیا۔ اگر یہ آیتیں کسی گھر میں تین رات تک پڑھی جائیں تو شیطان اس کے قریب بھی نہیں پھٹکتا۔ یہ حدیث حسن غریب ہے۔

سورہ آل عمران کی فضیلت کے متعلق

محمد بن اسماعیل، ہشام بن اسماعیل ابو عبدالملک عطار، محمد بن شعیب، ابراہیم بن سلیمان، ولید بن عبدالرحمن، جبیر بن نفیر، حضرت نواس بن سمعان کہتے ہیں کہ رسول اللہ صلی اللہ علیہ و آلہ و سلم نے فرمایا (قیامت کے دن) قرآن اور اہل قرآن جو دنیا میں اس پر عمل کرتے تھے اس طرح آئیں گے کہ آگے سورہ بقرہ اور پھر سورہ آل عمران ہو گی۔ پھر نبی اکرم صلی اللہ علیہ و آلہ و سلم نے ان دونوں سورتوں کی تین مثالیں بیان فرمائیں۔ میں اس کے بعد انہیں کبھی نہیں بھولا۔ آپ صلی اللہ علیہ و آلہ و سلم نے فرمایا وہ اس طرح آئیں گی گویا کہ وہ دو چھتریاں ہیں اور ان کے درمیان ایک روشنی ہے۔ یا اس طرح آئیں گی جیسے دو سیاہ بادل ہیں یا صف باندھے ہوئے پرندوں کی مانند اپنے ساتھی (یعنی پڑھنے والے ) کی طرف سے شفاعت کرتے ہوئے آئیں گی۔ اس باب میں حضرت بریدہ اور ابو امامہ سے بھی روایت ہے۔ یہ حدیث حسن غریب ہے اور بعض علماء کے نزدیک اس حدیث کے معنی یہ ہیں کہ سورتوں کے آنے سے مراد ان کا ثواب ہے۔ بعض اہل علم اس حدیث اور اس سے مشابہ احادیث کی یہی تفسیر کرتے ہیں۔ حضرت نواس کی حدیث بھی اس پر دلالت کرتی ہے کہ قرآن کے آنے سے مراد اس پر عمل کرنے والوں کے اعمال کا اجر و ثواب ہے۔ امام بخاری، حمیدی سے اور وہ سفیان بن عیینہ سے حضرت عبداللہ بن مسعود رضی اللہ عنہ کی حدیث کہ اللہ تعالیٰ نے آسمان و زمین میں آیۃ الکرسی سے بڑی کوئی چیز پیدا نہیں کی کی تفسیر میں کہتے ہیں کہ آیۃ الکرسی اللہ تعالیٰ کا کلام ہے اور وہ اس کے پیدا کئے ہوئے آسمان و زمین سے بہت عظیم ہے۔

٭٭ محمود بن غیلان، ابو داؤد، شعبۃ، ابو اسحاق، حضرت براء رضی اللہ عنہ فرماتے ہیں کہ ایک شخص سورہ کہف پڑھ رہا تھا کہ اس نے اپنی سواری کو کودتے ہوئے دیکھا۔ پھر آسمان کی طرف دیکھا تو وہاں ایک بدلی کی طرح کوئی چیز تھی۔ وہ رسول اللہ صلی اللہ علیہ و آلہ و سلم کی خدمت میں حاضر ہوا اور قصہ بیان کیا۔ آپ صلی اللہ علیہ و آلہ و سلم نے فرمایا یہ سکینہ (اطمینان) تھا جو قرآن کے ساتھ نازل ہوا یا فرمایا قران کے اوپر نازل ہوا۔ یہ حدیث حسن صحیح ہے۔ اور اس باب میں اسید بن حضیر سے بھی روایت ہے۔

٭٭ محمد بن بشار، محمد بن جعفر، شعبۃ، قتادۃ، سالم بن ابی الجعد، معدان بن ابی طلحۃ، حضرت ابو درداء رضی اللہ عنہ کہتے ہیں کہ نبی اکرم صلی اللہ علیہ و آلہ و سلم نے فرمایا جس نے سورہ کہف کی پہلی تین آیتیں پڑھیں۔ وہ دجال کے فتنے سے محفوظ کر دیا گیا۔ محمد بن بشار، معاذ بن ہشام اور وہ اپنے والد سے اس سند سے اسی کی مانند حدیث نقل کرتے ہیں۔ یہ حدیث حسن صحیح ہے۔

سورہ یسین کی فضیلت کے متعلق

 قتیبہ وسفیان بن کیع، حمید بن عبدالرحمن رواسی، حسن بن صالح، ہارون ابو محمد، مقاتل بن حیان، قتادۃ، حضرت انس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا ہر چیز کا ایک دل ہوتا ہے اور قرآن کا دل سورہ یسین ہے۔ جو اسے ایک مرتبہ پڑھتا ہے اللہ تعالیٰ اس کے لیے دس مرتبہ قرآن پڑھنے کا اجر لکھ دیتا ہے۔ یہ حدیث حسن غریب ہے۔ ہم اس حدیث کو صرف حمید بن عبدالرحمن کی روایت سے جانتے ہیں۔ اہل بصرہ اس حدیث کو قتادہ کی روایت سے صرف اسی سند سے جانتے ہیں۔ ہارون ابو محمد مجہول ہیں۔ ابو موسیٰ بھی یہ حدیث احمد بن سعید سے وہ قتیبہ سے اور وہ حمید بن عبدالرحمن سے نقل کرتے ہیں۔ اس باب میں ابو بکر صدیق رضی اللہ عنہ سے بھی روایت ہے لیکن اس کی سند صحیح نہیں۔

سورہ دخان کی فضیلت کے متعلق

سفیان بن وکیع، زید بن حباب، عمربن ابی خثعم، یحیی بن ابی کثیر، ابو سلمۃ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے سورہ دخان رات کو پڑھی وہ اس حالت میں حج کرے گا کہ ستر ہزار فرشتے اس کی مغفرت مانگ رہے ہوں گے۔ یہ حدیث غریب ہے۔ ہم اس حدیث کو صرف اسی سند سے جانتے ہیں۔ عمر بن ابی خثعم ضعیف ہیں۔ امام بخاری انہیں منکر الحدیث کہتے ہیں۔

٭٭ نصر بن عبدالرحمن کوفی، زید بن حباب، ہشام ابو مقدام، حسن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے شب جمعہ کو سورہ دخان پڑھی اس کی مغفرت کر دی گئی۔ اس حدیث کو ہم صرف اسی سند سے جانتے ہیں۔ ہشام ابو مقدام ضعیف ہیں۔ ان کا ابو ہریرہ رضی اللہ عنہ سے سماع ثابت نہیں۔ ایوب، یونس بن عبید اور علی بن زید تینوں یہی کہتے ہیں۔

سورہ ملک کی فضیلت کے متعلق

محمد بن عبدالملک بن ابی الشوارب، یحیی بن عمرو بن مالک نکری، ان کے والد، ابو جوزاء، حضرت ابن عباس رضی اللہ عنہما سے روایت ہے کہ کسی صحابی نے ایک قبر پر خیمہ لگا دیا انہیں علم نہیں تھا کہ یہاں قبر ہے لیکن وہ قبر تھی جس میں ایک شخص سورہ ملک پڑھ رہا تھا یہاں تک کہ اسے مکمل کیا وہ صحابی نبی اکرم صلی اللہ علیہ و آلہ و سلم کی خدمت میں حاضر ہوا اور واقعہ سنایا تو آپ صلی اللہ علیہ و آلہ و سلم نے فرمایا یہ (سورہ ملک) عذاب قبر کو روکنے اور اس سے نجات دلانے والی ہے اور اپنے پڑھنے والے کو اس سے بچاتی ہے۔ یہ حدیث اس سند سے غریب ہے۔ اس باب میں حضرت ابو ہریرہ رضی اللہ عنہ سے بھی روایت ہے۔

٭٭ محمد بن بشار، محمد بن جعفر، شعبۃ، قتادۃ، حضرت ابو ہریرہ رضی اللہ تعالیٰ عنہ نبی اکرم صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا قرآن میں تیس آیتوں والی ایک سورت ہے جس نے ایک شخص کی شفاعت کی اور اسے بخش دیا گیا۔ وہ تبارک الذی یعنی سورہ ملک ہے۔ یہ حدیث حسن صحیح ہے۔

٭٭ ہریم بن مسعر، فضیل بن عیاض، لیث، ابو زبیر، حضرت جابر رضی اللہ سے روایت ہے کہ نبی اکرم صلی اللہ علیہ و سلم سورہ الم سجدہ اور سورہ ملک پڑھے بغیر نہیں سوتے تھے۔ اس حدیث کو کئی راوی لیث بن ابی سلیم سے اسی طرح نقل کرتے ہی، مغیرہ بن مسلم بھی ابو زبیر سے وہ جابر سے اور وہ نبی اکرم صلی اللہ علیہ و سلم سے اسی کی مانند نقل کرتے ہیں۔ زبیر نے ابو زبیر سے پوچھا کہ کیا آپ صلی اللہ علیہ و سلم نے یہ حدیث جابر رضی اللہ عنہ سے سنی ہے تو انہوں نے کہا کہ مجھے یہ صفوان یا ابن صفوان نے سنائی ہے۔ گویا کہ انہوں نے اسے روایت کرنے سے انکار کر دیا کہ یہ بواسطہ ابو زبیر حضرت جابر رضی اللہ عنہ سے مروی ہے۔

٭٭ ہناد، ابو الاحوص، لیث، ابی زبیر، جابرہم سے روایت کی ہناد نے ان سے ابو الاحوص نے وہ لیث سے وہ زبیر سے وہ جابر رضی اللہ عنہ اور وہ نبی اکرم صلی اللہ علیہ و سلم سے اسی کی مانند نقل کرتے ہیں۔

٭٭ ہریم بن مسعر، فضیل، لیث، طاؤس ہم سے روایت کی ہریم بن مسعر نے ان سے فضیل وہ لیث سے اور وہ طاؤس سے نقل کرتے ہیں کہ انہوں نے فرمایا (سورہ الم سجدہ اور سورہ ملک) قرآن کی دوسری سورتوں پر ستر گنا فضیلت رکھتی ہیں۔

سورۂ زلزال کی فضیلت

محمد بن موسیٰ جرشی بصری، حسن بن سلیم بن صالح عجلی، ثابت بنانی، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا جس نے سورہ زلزال پڑھی اس کے لئے آدھے قرآن پڑھنے کا ثواب ہے۔ جس نے سورہ کافرون پڑھی اس کے لئے چوتھائی قرآن کا اور جس نے سورہ اخلاص پڑھی اس کے لئے تہائی قرآن کا ثواب ہے۔ یہ حدیث غریب ہے۔ ہم اس حدیث کو صرف حسن بن سلم کی روایت سے جانتے ہیں اور اس باب میں حضرت ابن عباس رضی اللہ عنہ سے بھی روایت ہے۔

٭٭ عقبۃ بن مکرم عمی بصری، ابن ابی فدیک، سلمۃ بن وردان، حضرت انس بن مالک رضی اللہ عنہ کہتے ہیں کہ ایک مرتبہ رسول اللہ صلی اللہ علیہ و سلم نے اپنی کسی صحابی سے پوچھا کیا تم نے شادی کر لی ہے ؟ اس نے عرض کیا اللہ کی قسم نہیں کی یا رسول اللہ ! اور نہ ہی میرے پاس اتنا مال ہے کہ جس سے شادی کروں۔ آپ صلی اللہ علیہ و سلم نے فرمایا کیا تمہیں سورہ اخلاص یاد نہیں، عرض کیا، کیوں نہیں ؟ آپ صلی اللہ علیہ و سلم نے فرمایا یہ تہائی قرآن ہوا، پھر آپ صلی اللہ علیہ و سلم نے پوچھا سورہ نصر یاد ہے، اس نے عرض کیا کیوں نہیں، آپ صلی اللہ علیہ و سلم نے فرمایا یہ چوتھائی قرآن ہوا، پھر پوچھا سورہ کافرون یاد ہے ؟ اس نے عرض کیا جی ہاں، کیوں نہیں آپ صلی اللہ علیہ و سلم نے فرمایا یہ بھی چوتھائی قرآن ہے۔ پھر آپ صلی اللہ علیہ و سلم نے پوچھا سورہ زلزال یاد ہے، اس نے عرض کیا جی ہاں کیوں نہیں۔ آپ صلی اللہ علیہ و سلم نے فرمایا یہ بھی چوتھائی قرآن ہے، پھر آپ صلی اللہ علیہ و سلم نے فرمایا تم نکاح کرو۔ نکاح کرو۔ یہ حدیث حسن ہے۔

سورۂ اخلاص اور سورۂ زلزال کی فضیلت کے متعلق

علی بن حجر، یزید بن ہارون، یمان بن مغیرۃ عنزی، عطاء، حضرت ابن عباس رضی اللہ عنہما سے روایت ہے کہ رسول اللہ صلی اللہ علیہ و سلم نے فرمایا سورۂ زلزال نصف قرآن کے برابر، سورہ اخلاص تہائی قرآن کے برابر اور سورہ کافرون چوتھائی قرآن کے برابر ہے۔ یہ حدیث غریب، ہم اس حدیث کو صرف یمان بن مغیرہ کی روایت سے جانتے ہیں۔

٭٭ محمد بشار، عبدالرحمن بن مہدی، زائدۃ، منصور، ہلال بن یساف، ربیع بن خثیم و عمرو بن میمون، عبدالرحمن بن ابی لیلی، امرائۃ ابی ایوب، حضرت ابو ایوب رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا کیا تم میں سے کوئی روزانہ رات کو تہائی قرآن کو پڑھنے سے بھی عاجز ہے کیوں کہ جس نے سورہ اخلاص پڑھی گویا کہ اس نے تہائی قرآن پڑھا۔ اس باب میں حضرت ابو درداء رضی اللہ عنہ ابو سعید رضی اللہ عنہ قتادہ بن نعمان رضی اللہ عنہ ابو ہریرہ رضی اللہ عنہ انس رضی اللہ ابن عمر رضی اللہ عنہما اور ابو مسعود رضی اللہ عنہ سے بھی روایت ہے۔ یہ حدیث حسن ہے، ہمیں علم نہیں کہ اس حدیث کو کسی زائدہ سے بہتر بیان کیا ہو۔ اسرائیل اور فیاض بھی ان کی متابعت کرتے ہیں، پھر شعبہ اور کئی ثقہ راوی اسے منصور سے نقل کرتے ہوئے اضطراب کرتے ہیں۔

سورۂ اخلاص کی فضیلت کے متعلق

ابو کریب، اسحاق بن سلیمان، مالک بن انس، عبید اللہ بن عبدالرحمن، ابو حنین مولی لآل زید بن خطاب یا مولی زید بن خطاب، حضرت ابو ہریرہ رضی اللہ عنہ سے روایت ہے کہ میں نبی اکرم صلی اللہ علیہ و سلم کے ساتھ تھا کہ آپ صلی اللہ علیہ و سلم نے کسی کو سورہ اخلاص پڑھتے ہوئے سنا، آپ صلی اللہ علیہ و سلم نے فرمایا واجب ہو گئی، میں نے پوچھا، کیا واجب ہو گئی؟ آپ نے فرمایا؟ جنت۔ یہ حدیث حسن غریب ہے، ہم اس حدیث کو صرف مالک بن انس کی روایت سے جانتے ہیں اور ابو حنین وہ عبید بن حنین ہیں۔

٭٭ محمد بن مرزوق بصری، حاتم بن میمون ابو سہل، ثابت بنانی، حضرت انس بن مالک رضی اللہ عنہ نبی اکرم صلی اللہ علیہ و سلم سے نقل کرتے ہیں کہ آپ صلی اللہ علیہ و سلم نے فرمایا جو شخص روزانہ دو سو مرتبہ سورہ اخلاص پڑھے، اس کے پچاس سال کے گناہ معاف کر دیئے گئے، ہاں البتہ اگر اس پر قرض ہو گا، تو وہ معاف نہیں ہو گا، اسی سند سے منقول ہے کہ آپ صلی اللہ علیہ و سلم نے فرمایا جس شخص نے سونے کا ارادہ کیا اور پھر اپنی دائیں کروٹ لیٹا، پھر سو مرتبہ سورہ اخلاص پڑھی قیامت کے دن اللہ تعالیٰ فرمائے گا کہ میرے بندے اپنی دائیں جانب سے جنت میں داخل ہو جا، یہ حدیث ثابت کی روایت سے غریب ہے۔ وہ انس رضی اللہ عنہ سے روایت کرتے ہیں، پھر یہ اس کے علاوہ اور اس سند سے بھی منقول ہے۔

٭٭ محمد بن بشار، یحیی بن سعید، یزید بن کیسان، ابو حازم، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا جمع ہو جاؤ میں تم لوگوں کے سامنے تہائی قرآن پڑھوں گا، چنانچہ جو لوگ جمع ہو سکے جمع ہو گئے، پھر رسول اللہ صلی اللہ علیہ و سلم نکلے اور سورہ اخلاص پڑھی پھر واپس چلے گئے۔ لوگ آپس میں باتیں کرنے لگے کہ نبی اکرم صلی اللہ علیہ و سلم نے فرمایا تھا کہ تہائی قرآن پڑھیں گے، میرا خیال ہے کہ آپ صلی اللہ علیہ و سلم آسمان سے کوئی نئی چیز نازل ہونے کی وجہ سے اندر گئے ہیں۔ پھر رسول اللہ صلی اللہ علیہ و سلم دوبارہ تشریف لائے اور فرمایا میں نے تم سے کہا تھا کہ میں تہائی قرآن پڑھوں گا۔ جان لو کہ یہ (یعنی سورہ اخلاص) تہائی قرآن کے برابر ہے۔ یہ حدیث اس سند سے حسن غریب ہے اور ابو حازم اشجعی کا نام سلمان ہے۔

٭٭ عباس بن محمد دوری، خالد بن مخلد، سلیمان بن بلال، سہیل بن ابی صالح، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا سورہ اخلاص تہائی قرآن کے برابر ہے۔ یہ حدیث حسن صحیح ہے 

٭٭ محمد بن اسماعیل، اسماعیل بن ابی اویس، عبدالعزیز بن محمد، عبید اللہ بن عمربن ثابت بنانی، حضرت انس بن مالک رضی اللہ عنہ فرماتے ہیں کہ ایک انصاری شخص مسجد قباء میں ہم لوگوں کی امامت کرتے تھے۔ ان کی عادت تھی کہ جب بھی نماز میں سورہ فاتحہ کے بعد کوئی سورت پڑھنے لگتے تو پہلے سورہ اخلاص پڑھتے پھر کوئی سورت پڑھتے اور ہر رکعت میں اسی طرح کرتے۔ ان کے ساتھیوں نے ان سے کہا کیا آپ سورہ اخلاص پڑھنے کے بعد یہ سوچتے ہیں کہ یہ کافی نہیں پھر دوسری بھی پڑھتے ہیں۔ یا تو آپ یہ سورت پڑھ لیا کریں یا پھر کوئی اور سورہ، انہوں نے فرمایا میں اسے یہ ہرگز نہیں چھوڑوں گا۔ اگر تم لوگ چاہتے ہو کہ میں تمہاری امامت کروں تو ٹھیک ہے ورنہ میں چھوڑ دیتا ہوں۔ وہ لوگ انہیں اپنے میں سب سے افضل سمجھتے تھے، لہذا کسی اور کی امامت پسند نہیں کرتے تھے، چنانچہ جب رسول اللہ صلی اللہ علیہ و سلم تشریف لائے تو انہوں نے نبی اکرم صلی اللہ علیہ و سلم سے یہ واقعہ بیان کیا۔ آپ صلی اللہ علیہ و سلم نے اس شخص سے پوچھا اے فلاں ! تمہیں اپنے دوستوں کی تجویز پر عمل کرنے سے کونسی چیز روکتی ہے اور کیا وجہ سے کہ تم ہر رکعت میں سورت (یعنی سورہ اخلاص) پڑھتے ہو۔ اس نے عرض کیا یا رسول اللہ صلی اللہ علیہ و سلم میں اس سورت سے محبت کرتا ہوں آپ صلی اللہ علیہ و سلم نے فرمایا تمہیں اس سورت سے محبت یقیناً جنت میں داخل کرے گی۔ یہ حدیث اس سند سے حسن غریب ہے۔ یعنی عبید اللہ بن عمر کی ثابت بنانی سے روایت ہے۔ مبارک بن فضالہ بھی اسے ثابت بنانی سے اور وہ انس رضی اللہ تعالیٰ عنہ سے اس طرح نقل کرتے ہیں کہ ایک شخص نے عرض کیا یا رسول اللہ صلی اللہ علیہ و سلم میں اس سورت (یعنی سورہ اخلاص) سے محبت کرتا ہوں۔ آپ صلی اللہ علیہ و سلم نے فرمایا اسکی محبت تمہیں جنت میں داخل کر دے گی۔



باب معوذتین کی فضلیت کے بارے میں 

محمد بن بشار، یحیی بن سعید، اسماعیل بن ابی خالد، قیس بن ابی حازم، حضرت عقبہ بن عامر جہنی رضی اللہ تعالیٰ عنہ نبی اکرم صلی اللہ علیہ و سلم سے نقل کرتے ہیں کہ آپ صلی اللہ علیہ و سلم نے فرمایا اللہ تعالیٰ نے مجھ پر کچھ ایسی آیات نازل کی ہیں کہ کسی نے ان کے مثل آیات نہیں دیکھیں یعنی سورہ فلق اور سورہ الناس۔ یہ حدیث حسن صحیح ہے۔

٭٭ قتیبہ، ابن لہیعہ، یزید بن ابی حبیب، علی بن رباح، حضرت عقبہ بن عامر رضی اللہ عنہ سے روایت ہے کہ رسول اللہ صلی اللہ علیہ و سلم نے مجھے ہر نماز کے بعد معوذتین پڑھنے کا حکم دیا۔ یہ حدیث غریب ہے۔

باب

محمود بن غیلان، ابو داؤد طیالسی، شعبۃ و ہشام، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و سلم نے فرمایا جو شخص قرآن پڑھتا ہے اور اسے پڑھنے میں ماہر ہے وہ شخص ایسے لکھنے والے (فرشتوں ) کے ساتھ ہو گا جو نیک ہیں اور جو شخص قرآن پڑھتا ہے اور یہ اس کے لئے سخت ہے (یہ ہشام کی روایت کے الفاظ ہیں ) یا اس کا پڑھنا اس پر شاق ہے (یہ شعبہ کی روایت کے الفاظ ہیں ) اس کے لئے دگنا اجر ہے۔ یہ حدیث حسن صحیح ہے۔

باب

علی بن حجر، حفص بن سلیمان، کثیر بن زاذان، عاصم بن ضمرۃ، حضرت علی بن ابی طالب رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا جس نے قرآن پڑھا اور اسے یاد کیا پھر اس کی حلال کی ہوئی چیزوں کو حلال اور حرام کی ہوئی چیزوں کو حرام جانا۔ اللہ تعالیٰ اسے اس کی برکت سے جنت میں داخل فرمائے گا۔ اور اسے اپنے گھر والوں میں سے ایسے دس آدمیوں کی شفاعت کا اختیار دے گا جن پر جہنم واجب ہو چکی ہو گی۔ یہ حدیث غریب ہے۔ ہم اس حدیث کو صرف اسی سند سے جانتے ہیں اور اس کی کوئی سند صحیح نہیں۔ حفصن بن سلیمان ابو عمر بزاز کوفی ہیں۔ یہ ضعیف ہیں۔

باب قرآن کی فضیلت کے بارے میں 

عبد بن حمید، حسین بن علی جعفی، حمزۃ زیات، ابو مختار طائی، حضرت حارث اعور فرماتے ہیں کہ میں مسجد کے پاس سے گزرا تو دیکھا کہ لوگ دنیاوی (باتوں ) میں مشغول ہیں۔ چنانچہ میں حضرت علی رضی اللہ عنہ کے پاس گیا اور عرض کیا کہ اے امیر المؤمنین کیا آپ دیکھ نہیں رہے لوگ باتوں میں مشغول ہیں۔ آپ رضی اللہ عنہ نے فرمایا کیا ایسا ایسا ہے ؟ میں نے عرض کیا جی ہاں ! حضرت علی رضی اللہ عنہ نے فرمایا میں نے رسول اللہ صلی اللہ علیہ و سلم کو فرماتے ہوئے سنا کہ عنقریب ایک فتنہ آنے والا ہے۔ میں نے عرض کیا اس سے بچنے کا کیا راستہ ہو گا۔ آپ صلی اللہ علیہ و سلم نے فرمایا اللہ کی کتاب قرآن کریم میں تم سے پچھلوں کے متعلق بھی تذکرہ ہے اور تمہارے بعد کا بھی نیز اس میں اس میں تمہارے درمیان ہونے والے معاملات کا حکم ہے اور یہ سیدھا سچا فیصلہ ہے۔ یہ مذاق نہیں ہے۔ جس نے اسے حقیر جان کر چھوڑ دیا اللہ تعالیٰ اس کے ٹکڑے ٹکڑے کر دے گا۔ پھر جو شخص اس کے علاوہ کسی اور چیز میں ہدایت تلاش کرے گا اللہ تعالیٰ اسے گمراہ کر دے گا۔ یہ اللہ کی ایک مضبوط رسی ہے اور یہی ذکر حکیم ہے اور یہی صراط مستقیم ہے۔ یہ ایسی کتاب ہے جسے خواشہات نفسانی ٹیڑھا نہیں کر سکتی اور نہ ہی اس سے زبانیں خلط ملط ہوتی ہیں۔ علماء اس سے سیر نہیں ہو سکتے۔ یہ بار بار دہرانے اور پڑھنے سے پرانا نہیں ہوتا۔ اس کے عجائب کبھی ختم نہیں ہو سکتے۔ اسے سنکر جن کہہ اٹھے کہ ہم نے عجیب قرآن سنا جو ہدایت کی راہ دکھاتا ہے ہم اس پر ایمان لائے۔ جس نے اس کے مطابق بات کی اس نے سچ کہا۔ جس نے اس پر عمل کیا اس نے اجر پایا۔ جس نے اس کے مطابق فیصلہ فیصلہ کیا اس نے عدل کیا۔ اور جس نے اس کی طرف لوگوں کو بلایا اسے صراط مستقیم پر چلا دیا گیا۔ اے اعور اس حدیث کو یاد کر لو۔ یہ حدیث غریب ہے۔ ہم اس حدیث کو صرف حمزہ زیات کی روایت سے جانتے ہیں اور اس کی سند مجہول ہے نیز حارث کی روایت میں کلام ہے۔

٭٭ محمود بن غیلان، ابو داؤد، شعبۃ، علقمۃ بن مرثد، سعد بن عبیدۃ، ابو عبدالرحمن، حضرت عثمان بن عفان رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا تم میں سے بہترین شخص وہ ہے جو قرآن سیکھے اور سکھائے۔ اس حدیث کے روای ابو عبدالرحمن کہتے ہیں کہ اسی حدیث نے مجھے اس جگہ بٹھایا، چنانچہ انہوں نے حضرت عثمان رضی اللہ عنہ کے زمانے سے لے کر حجاج بن یوسف کے زمانے تک قرآن کی تعلیم دی۔ یہ حدیث حسن صحیح ہے۔

٭٭ محمود بن غیلان، بشربن سری، سفیان، علقمۃ بن مرثد، ابو عبدالرحمن، حضرت عثمان رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا تم میں سے بہترین یا فرمایا افضل ترین شخص وہ ہے جس نے قرآن سیکھا پھر اور لوگوں کو بھی قرآن سکھایا۔ یہ حدیث حسن صحیح ہے۔ عبدالرحمن بن مہدی اور کئی راوی اس حدیث کو سفیان ثوری سے وہ علقمہ بن مرثد سے وہ عبدالرحمن سے وہ عثمان سے اور وہ نبی اکرم صلی اللہ علیہ و سلم سے روایت کرتے ہیں۔ اس سند میں سعد بن عبیدہ کا ذکر نہیں۔ یحیی بن سعید قطان بھی یہ حدیث سفیان سے وہ شعبہ سے وہ علقمہ بن مرثد سے اور وہ سعد بن عبیدہ سے وہ ابو عبدالرحمن سے وہ عثمان سے اور وہ نبی اکرم صلی اللہ علیہ و سلم سے نقل کرتے ہیں۔ محمد بن بشار یہ بات یحیی بن سعید سے اور وہ سفیان اور شعبہ سے نقل کرتے ہیں۔ محمد بن بشار کہتے ہیں کہ یحیی بن سعید نے بھی اسے اسی طرح نقل کیا ہے۔ وہ سفیان اور شعبہ سے ایک سے زیادہ مرتبہ وہ علقمہ بن مرثد سے وہ سعید بن ابی عبیدہ سے وہ ابو عبدالرحمن سے وہ عثمان سے وہ نبی اکرم صلی اللہ علیہ و سلم سے نقل کرتے ہیں۔ محمد بن بشار کہتے ہیں کہ سفیان کے ساتھی اس حدیث کی سند میں سفیان کے سعد بن عبیدہ سے نقل کرنے کا ذکر نہیں کرتے۔ پھر کہتے ہیں کہ یہ زیادہ صحیح ہے۔ امام ابو عیسی ترمذی رحمہ اللہ فرماتے ہیں کہ اس حدیث کی سند میں سفیان نے سعد بن عبیدہ کو زیادہ ذکر کیا ہے۔ اور ان کی حدیث اشبہ ہے۔ علی بن عبداللہ یحیی بن سعید سے نقل کرتے ہیں کہ میرے نزدیک ثقاہت میں کوئی شعبہ کے برابر نہیں اور جب شعبہ کی سفیان مخالفت کرتے ہیں۔ تو میں ان کا قول لیتا ہوں۔ ابو عمار وکیع سے شعبہ کا یہ قول نقل کرتے ہیں کہ شعبہ نے فرمایا سفیان مجھ سے زیادہ حافظ ہیں۔ میں نے ان سے حدیث سننے کے بعد کئی مرتبہ اس شخص سے پوچھی جس سے وہ روایت کرتے ہیں کہ ویسے ہی پایا جیسے سفیان نے روایت کیا تھا۔ اس باب میں حضرت علی کرم اللہ وجہہ اور سعد رضی اللہ عنہ سے بھی روایت ہے۔

٭٭ قتیبہ، عبدالواحد بن زیاد، عبدالرحمن بن اسحاق، نعمان بن سعد، حضرت علی بن ابی طالب رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا تم میں سے بہترین وہ ہے جو قرآن سیکھے اور سکھائے۔ اس حدیث کو ہم علی بن ابی طالب کی روایت سے صرف اسی سند سے جانتے ہیں۔

باب قرآن میں سے ایک حرف پڑھنے کا اجر

محمد بن بشار، ابو بکرحنفی، ضحاک بن عثمان، ایوب بن موسی، محمد بن کعب قرظی، حضرت عبداللہ بن مسعود رضی اللہ عنہ کہتے ہیں کہ رسول اللہ صلی اللہ و سلم نے فرمایا جس نے قرآن مجید میں سے ایک حرف پڑھا اسے اس کے بدلے ایک نیکی دی جائے گی اور ہر نیکی کا ثواب دس گنا ہے میں نہیں کہتا کہ الم (ایک) حرف ہے بلکہ الف ایک حرف ہے لام ایک حرف ہے اور میم بھی ایک حرف ہے۔ یہ حدیث اس سند سے حسن غریب ہے۔ قتیبہ بن سعید کہتے ہیں کہ مجھے خبر پہنچی ہے کہ محمد بن کعب قرظی نبی اکرم صلی اللہ علیہ و سلم کی حیات طیبہ میں پیدا ہوئے۔ یہ حدیث اس کے علاوہ اور سند سے بھی ابن مسعود رضی اللہ عنہ سے منقول ہے۔ ابو الاحوص اسے عبداللہ بن مسعود رضی اللہ عنہ سے نقل کرتے ہیں۔ بعض راوی اسے مرفوع اور بعض موقوف روایت کرتے ہیں۔ محمد بن کعب قرظی کی کنیت ابو حمزہ ہے۔

٭٭ نصر بن علی جہضمی، عبدالصمد بن عبدالوارث، شعبۃ، عاصم، ابو صالح، حضرت ابو ہریرہ رضی اللہ عنہ فرماتے ہیں کہ نبی اکرم صلی اللہ علیہ و سلم نے فرمایا قیامت کے دن صاحب قرآن آئے گا۔ تو قرآن اپنے رب سے عرض کرے گا۔ یا اللہ اسے جوڑا پہنا پھر اسے عزت کا تاج پہنایا جائے گا۔ وہ (قرآن) عرض کرے گا یا اللہ ! اسے مزید پہنا۔ چنانچہ پھر اسے عزت کا جوڑا پہنایا جائے گا۔ پھر وہ عرض کرے گا یا اللہ اس سے راضی ہو جا تو اللہ تعالیٰ اس سے راضی ہو جائے گا۔ پھر اس سے کہا جائے گا کہ پڑھتا جا اور سیڑھیاں (درجات) چڑھتا جا اور ہر آیت کے بدلے ایک نیکی زیادہ کی جائے گی۔ یہ حدیث حسن ہے۔

٭٭ محمد بن بشار، محمد بن جعفر، شعبہ، عاصم بن بہدلہ، ابی صالح، ابو ہریرہ رضی اللہ عنہم سے روایت کی محمد بن بشار ان سے محمد بن جعفر نے وہ شعبہ سے وہ عاصم بن بہدلہ سے وہ ابو صالح سے اور وہ ابو ہریرہ رضی اللہ عنہ سے اسی کی مانند نقل کرتے ہیں لیکن یہ غیر مرفوع ہے اور زیادہ صحیح ہے۔

٭٭ احمد بن منیع، ابو نضر، بکر بن خنیس، لیث بن ابی سلیم، زید بن ارطاۃ، حضرت ابو امامہ رضی اللہ عنہ سے روایت ہے کہ نبی اکرم صلی اللہ علیہ و سلم نے فرمایا اللہ تعالیٰ اپنے بندے کی کسی چیز کو اتنے غور سے نہیں سنتے جتنا کہ اس کی (قرات والی) دو رکعتوں کو سنتے ہیں اور جتنی دیر وہ نماز پڑھتا رہتا ہے نیکی اس کے سر پر چھڑکی جاتی ہے اور بندوں میں سے کوئی کسی چیز سے اللہ کا اتنا قرب حاصل نہیں کر سکتا جتنا کہ اس کے پاس سے نکلی ہوئی چیز سے۔ ابو نضر کہتے ہیں کہ اس سے مراد قرآن ہے۔ یہ حدیث غریب ہے۔ ہم اس حدیث کو صرف اسی سند سے جانتے ہیں۔ بکر بن خنیس پر ابن مبارک اعتراض کرتے ہیں کہ انہوں نے آخر میں ان سے نقل کرنا چھوڑ دیا تھا۔

باب

احمد بن منیع، جریر، قابوس بن ابی ظبیان، ابو ظبیان، حضرت ابن عباس رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا جس کے اندر قرآن میں سے کچھ نہیں (یعنی اسے کچھ قرآن یاد نہیں ) وہ ویران گھر کی مانند ہے۔ یہ حدیث حسن صحیح ہے۔

٭٭ محمود بن غیلان، ابو داؤد حفری و ابو نعیم، سفیان، عاصم بن ابی نجود، زر، حضرت عبداللہ بن عمرو رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا صاحب قرآن (یعنی حافظ) سے کہا جائے گا کہ پڑھ اور منزلیں چڑھتا جا اور اسی طرح ٹھہر ٹھہر کر پڑھ جس طرح دنیا میں پڑھا کرتا تھا۔ تمہاری منزل وہی ہے جہاں تم آخری آیت پڑھو گے۔ یہ حدیث حسن صحیح ہے، اس حدیث کو محمد بن بشار عبدالرحمن بن مہدی سے وہ سفیان سے اور وہ عاصم سے اسی سند سے اسی کی مانند نقل کرتے ہیں۔

باب

عبدالوہاب بغدادی، عبدالمجید بن عبدالعزیز، ابن جریج، مطلب بن عبداللہ بن حنطب، حضرت انس بن مالک رضی اللہ عنہ سے روایت ہے کہ رسول اللہ صلی اللہ نے فرمایا میری امت کے (نیک) اعمال میرے سامنے پیش کئے گئے یہاں تک کہ اگر کسی نے مسجد سے تنکا بھی نکالا تھا تو وہ بھی۔ پھر مجھ پر میری امت کے گناہ پیش کئے گئے۔ چنانچہ میں نے اس سے بڑا گناہ نہیں دیکھا کہ کسی نے قرآن کریم کی کوئی آیت یا سورۃ یاد کرنے کے بعد بھلا دی ہو۔ یہ حدیث غریب ہے۔ ہم اس حدیث کو صرف اسی سند سے جانتے ہیں۔ امام بخاری رحمہ اللہ بھی اسے غریب کہتے ہیں۔ کہ میں مطلب بن عبداللہ بن حنطب کے کسی صحابی سے سماع سے متعلق نہیں جانتا۔ ہاں ان کا ایک قول ہے کہ میں نے یہ حدیث ایسے شخص سے روایت کی ہے جو خود رسول اللہ صلی اللہ کے خطبے میں موجود تھا۔
عبد اللہ بن عبدالرحمن بھی یہی کہتے ہیں کہ ہمیں ان کے کسی صحابی سے سماع کا علم نہیں۔عبد اللہ کہتے ہیں کہ علی بن مدینی مطلب کے انس رضی اللہ عنہ سے سماع کا انکار کرتے ہیں 

باب

محمد بن غیلان، ابو احمد، سفیان، اعمش، خیثمۃ، حسن، حضرت عمران بن حصین رضی اللہ عنہ سے منقول ہے کہ وہ ایک قاری کے پاس سے گزرے جو قرآن پڑھ رہا تھا۔ پھر اس نے ان سے کچھ مانگا (یعنی بھیک مانگی) تو عمران رضی اللہ نے (اِنَّا لِلّٰہ وَاِنَّا اِلَیہ رَاجِعُون) پڑھا اور ایک حدیث بیان کی کہ نبی اکرم صلی اللہ علیہ و سلم نے فرمایا جو شخص قرآن پڑھے اسے چاہئے کہ اللہ سے سوال کرے اس لئے کہ عنقریب ایسے لوگ آئیں گے جو قرآن پڑھ کر لوگوں سے سوال کریں گے۔ محمود کہتے ہیں کہ خثیمہ بصری جن سے جابر جعفی روایت کرتے ہیں وہ خثیمہ بن عبدالرحمن نہیں۔ یہ حدیث حسن ہے اور خثیمہ بصری کی کنیت ابو نصر ہے۔ انہوں نے انس بن مالک رضی اللہ عنہ سے کئی احادیث روایت کی ہیں اور ان سے جابر جعفی روایت کرتے ہیں۔

باب

محمد بن اسماعیل واسطی، وکیع، ابو فروۃ یزید بن سنان، ابو مبارک، حضرت صہیب رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا جس شخص نے قرآن کی حرام کی ہوئی چیزوں کو حلال کیا وہ اس پر ایمان نہیں لایا۔ محمد بن یزید بن سنان یہ حدیث اپنے والد سے نقل کرتے ہوئے اس کی سند اس طرح بیان کرتے ہیں کہ مجاہد سعید بن مسیب سے اور وہ صہیب سے نقل کرتے ہیں، ان کی روایت کا کوئی متابع نہیں اور وہ ضعیف ہیں۔ ابو مبارک بھی مجہول ہیں اور اس حدیث کی سند قوی نہیں۔ وکیع کے نقل کرنے میں بھی اختلاف ہے۔ امام بخاری رحمہ اللہ فرماتے ہیں کہ یزید بن راوی کی حدیث میں کوئی حرج نہیں۔ لیکن ان کے بیٹے محمد ان سے منکر احادیث روایت کرتے ہیں۔

باب

حسن بن عرفۃ، اسماعیل بن عیاش، بحیر بن سعد، خالد بن معدان، کثیر بن مرۃ حضرمی، حضرت عقبہ بن عامر رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا بلند آواز سے قرآن پڑھنے والا اعلان کر کے صدقہ کرنے والے کی طرح ہے آہستہ قرآن پڑھنے والا چھپا کر صدقہ کرنے والے کی طرح ہے یہ حدیث حسن غریب ہے اور اس سے مراد یہ ہے کہ قرآن آہستہ پڑھنا زور سے پڑھنے سے افضل ہے کیوں کہ علماء کے نزدیک چھپا کر صدقہ دینا اعلان کر کے صدقہ دینے سے افضل ہے۔ نیز اہل علم کے نزدیک اس حدیث کا مطلب یہ ہے کہ آدمی ریاکاری و خود پسندی سے محفوظ رہے، کیوں کہ اعلانیہ اعمال کی بنسبت خفیہ اعمال میں ریا کا خوف نہیں ہوتا۔

باب

صالح بن عبد اللہ، حماد بن زید، حضرت ابو لبابہ رضی اللہ عنہ کہتے ہیں کہ حضرت عائشہ رضی اللہ عنہ نے فرمایا کہ نبی اکرم صلی اللہ علیہ و سلم سورہ اسراء اور سورہ زمر پڑھے بغیر نہیں سوتے تھے، یہ حدیث حسن غریب ہے۔ ابو لبابہ بصری ہیں۔ ان سے حماد بن زید کئی احادیث نقل کرتے ہیں۔ ان کا نام مروان ہے۔ یہ امام محمد بن اسماعیل بخاری نے اپنی کتاب التاریخ میں نقل کیا ہے۔

باب

علی بن حجر، بقیۃ بن ولید، بحیر بن سعد، خالد بن معدان، عبداللہ بن ابی بلال، حضرت عرباض بن ساریہ فرماتے ہیں کہ نبی اکرم صلی اللہ علیہ و سلم ہمیشہ سونے سے پہلے وہ سورتیں پڑھا کرتے تھے جو سبح یا یسبح سے شروع ہوتی ہیں نیز فرماتے ہیں کہ ان میں سے ایک آیت ایسی ہے جو ایک ہزار آیتوں سے افضل ہے۔ یہ حدیث حسن غریب ہے۔

باب

محمود بن غیلان، ابو احمد زبیری، خلاد بن طہمان ابو علاء خفاف، نافع بن ابی نافع، حضرت معقل بن یسار رضی اللہ عنہ سے مروی ہے کہ نبی اکرم صلی اللہ علیہ و سلم نے فرمایا جو شخص صبح کے وقت ( أَعُوذُ بِاللَّہِ السَّمِیعِ الْعَلِیمِ مِنْ الشَّیْطَانِ الرَّجِیمِ) تین مرتبہ پڑھنے کے بعد سورۃ الحشر کی آخری تین آیتیں پڑھے۔ اللہ تعالیٰ اس کے لئے ستر ہزار فرشتے مقرر کر دیتے ہیں۔ اور اگر وہ اس دن مر جائے تو اس کا شمار شہیدوں میں ہوتا ہے۔ نیز اگر کوئی شام کو پڑھے تو اسے بھی یہی مرتبہ عطاء کیا جائے گا۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔

باب نبی اکرم صلی اللہ علیہ و سلم کی قرأت کے متعلق

 قتیبہ، لیث، عبداللہ بن عبید اللہ بن ابی ملیکۃ، یعلی بن مملک کہتے ہیں کہ ام المومنین ام سلمہ رضی اللہ عنہا سے نبی اکرم صلی اللہ علیہ و سلم کی نماز میں قرات اور آپ کی نماز کے متعلق پوچھا گیا تو آپ صلی اللہ علیہ و سلم نے فرمایا تمہاری حضور صلی اللہ علیہ و سلم کی نماز سے کیا نسبت؟ آپ کی عادت تھی جتنی دیر (رات کو) سوتے اتنی دیر اٹھ کر نماز پڑھتے پھر جتنی دیر نماز پڑھ ہوتی اتنی دیر سو جاتے یہاں تک کہ اسی طرح صبح ہو جاتی۔ پھر حضرت ام سلمہ رضی اللہ عنہ آپ کی قرات کی کیفیت بیان کی کہ آپ صلی اللہ علیہ و سلم پڑھتے تو ہر حرف جدا جدا ہوتا۔ یہ حدیث حسن صحیح غریب ہے۔ ہم اس حدیث کو صرف لیث بن سعد کی روایت سے جانتے ہیں وہ ابن ابی ملیکہ سے روایت کرتے ہیں وہ یعلی اور وہ ام سلمہ سے۔ پھر ابن جریج بھی حدیث ابن ابی ملیکہ سے اور وہ ام سلمہ رضی اللہ عنہا سے نقل کرتے ہیں کہ آپ صلی اللہ علیہ و سلم کی قرات میں ہر حرف الگ الگ معلوم ہوتا تھا اور لیث کی حدیث زیادہ صحیح ہے۔

٭٭ قتیبہ، لیث، معاویۃ بن صالح، حضرت عبداللہ بن ابی قیس رضی اللہ عنہ کہتے ہیں کہ میں نے حضرت عائشہ رضی اللہ عنہا سے نبی اکرم صلی اللہ علیہ و سلم کے وتر کے متعلق پوچھا کہ کس وقت پڑھا کرتے تھے۔ شروع رات میں یا آخر میں۔ انہوں نے فرمایا کہ دونوں وقتوں میں پڑھا کرتے تھے کبھی رات کے شروع میں اور کبھی رات کے آخر میں۔ میں نے کہا الْحَمْدُ لِلَّہِ یعنی تمام تعریفیں اسی کے لئے ہیں جس نے دین میں وسعت رکھی ہے پھر میں نے پوچھا کہ آپ صلی اللہ علیہ و سلم کی قرات کی کیفیت کیا ہوتی تھی یعنی زور سے پڑھتے یا آہستہ پڑھتے یعنی دل میں۔ انہوں نے فرمایا دونوں طرح پڑھتے تھے۔ کبھی زور سے پڑھتے اور کبھی دل ہی میں۔ میں نے کہا تمام تعریفیں اسی اللہ کے لئے ہیں جس نے دین میں وسعت رکھی۔ پھر میں نے پوچھا کہ اگر حالت جنابت میں ہوتے تو کیا سونے سے پہلے غسل کرتے یا نیند سے بیدار ہونے کے بعد غسل کرتے۔ انہوں نے فرمایا دونوں طرح کیا کرتے تھے۔ کبھی غسل کر کے سوتے اور کبھی وضو کر کے ہی سو جاتے۔ میں نے کہا تمام تعریفیں اس اللہ کے لئے ہیں جس نے دین میں وسعت رکھی۔ یہ حدیث اس سند سے حسن غریب ہے۔

٭٭ محمد بن اسماعیل، محمد بن کثیر، اسرائیل، عثمان بن مغیرۃ، سالم بن ابی الجعد، حضرت جابر بن عبداللہ رضی اللہ عنہ کہتے ہیں کہ نبی اکرم صلی اللہ علیہ و سلم خود کو عرفات میں لوگوں کے سامنے پیش کرتے اور فرماتے کہ کیا تم لوگوں میں سے کوئی ایسا ہے جو مجھے اپنی قوم کے پاس لے چلے تاکہ میں انہیں اپنے رب کا کلام سناؤں اس لئے کہ قریش نے مجھے اس سے منع کر دیا ہے۔ یہ حدیث حسن صحیح غریب ہے۔

باب

محمد بن اسماعیل، شہاب بن عباد، عبدی، محمد بن ابی یزید، ہمدانی، عمرو بن قیس، عطیۃ، حضرت ابو سعید رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اللہ تعالیٰ فرماتا ہے کہ جسے قرآن نے میری یاد اور مجھ سے سوال کرنے میں مشغول کر دیا۔ میں اسے ان لوگوں سے بہتر چیز عطا کروں گا جو میں مانگنے والوں کو دیتا ہوں اور اللہ کے کلام کی دوسرے تمام کلاموں پر اسی طرح فضیلت ہے جس طرح خود اللہ تعالیٰ کی اس کی تمام مخلوقات پر۔ یہ حدیث حسن غریب ہے۔



قرأت کا بیان

قرأت کے متعلق رسول اللہ صلی اللہ علیہ و سلم سے منقول احادیث کے ابواب

علی بن حجر، یحیی بن سعید اموی، ابن جریج، ابن ابی ملیکۃ، حضرت ام سلمہ رضی اللہ عنہا فرماتی ہیں کہ رسول اللہ صلی اللہ علیہ و سلم قرآن پڑھتے ہوئے ہر آیت پر وقف کرتے تھے یعنی اس طرح پڑھتے الْحَمْدُ لِلَّہِ رَبِّ الْعَالَمِینَ پھر ٹھہرتے۔ پھر پڑھتے الرَّحْمَنِ الرَّحِیمِ پھر رکتے اور پھر پڑھتے مَلِکِ یَوْمِ الدِّینِ (اور پھر رکتے ) یہ حدیث غریب ہے۔ ابو عبیدہ بھی اسی طرح پڑھا کرتے تھے۔ اور یہی قرات پڑھتے تھے۔ یعنی مالک یوم الدین کی جگہ ملک یوم الدین نہیں پڑھتے تھے۔ یحیی بن سعید اور کئی راوی بھی ابن جریج سے وہ ابن ابی ملیکہ سے اور وہ ام سلمہ رضی اللہ عنہا سے اسی سند سے اسی طرح کی حدیث نقل کرتے ہیں لیکن اس کی سند متصل نہیں۔ اس لئے کہ لیث بن سعد ابن ابی ملیکہ سے وہ یعلی بن مملک سے اور وہ ام سلمہ سے نقل کرتے ہیں کہ انہوں نے نبی اکرم صلی اللہ علیہ و سلم کی قرات کی کیفیت بیان کی کہ ہر حرف الگ الگ ہوتا تھا۔ لیث کی حدیث زیادہ صحیح ہے لیکن اس میں یہ ذکر نہیں کہ آپ صلی اللہ علیہ و سلم ملک یوم الدین پڑھتے تھے۔

٭٭ ابوبکر محمد بن ابان، ایوب بن سوید رملی، یونس بن یزید، زہری، حضرت انس رضی اللہ عنہ فرماتے ہیں کہ نبی اکرم صلی اللہ علیہ و سلم ابو بکر رضی اللہ عنہ عمر رضی اللہ عنہ (اور میرا خیال ہے کہ انس رضی اللہ عنہ نے ) عثمان رضی اللہ عنہ (کا نام بھی لیا) یہ سب حضرات مَالِکِ یَوْمِ الدِّینِ پڑھا کرتے تھے۔ یہ حدیث غریب ہے۔ ہم اس حدیث کو زہری کی انس رضی اللہ عنہ سے روایت سے صرف شیخ ایوب بن سوید رملی کی روایت سے جانتے ہیں۔ زہری کے بعض ساتھی یہ حدیث زہری سے نقل کرتے ہیں کہ نبی اکرم صلی اللہ علیہ و سلم ابو بکر رضی اللہ عنہ اور عمر رضی اللہ عنہ سب مَالِکِ یَوْمِ الدِّینِ پڑھتے تھے۔ عبدالرزاق بھی معمر سے وہ زہری سے اور وہ سعید بن مسیب سے نقل کرتے ہیں کہ نبی اکرم صلی اللہ علیہ و سلم ابو بکر رضی اللہ عنہ اور عمر رضی اللہ عنہ مَالِکِ یَوْمِ الدِّینِ پڑھتے تھے۔

٭٭ ابو کریب، ابن مبارک، یونس بن یزیدید، ابو علی بن یزید، زہری، حضرت انس بن مالک رضی اللہ عنہ فرماتے ہیں کہ رسول اللہ صلی اللہ علیہ و سلم نے یہ آیت اس طرح پڑھی (اَنَّ النَّفْسَ بِالنَّفْسِ ۙوَالْعَیْنَ بِالْعَیْنِ ) 5۔ المائدہ:45) سوید بن نضر بھی ابن مبارک سے اور وہ یونس بن یزید سے اسی طرح نقل کرتے ہیں۔ امام ابو عیسی ترمذی رضی اللہ عنہ کہتے ہیں کہ سوید بن نضر ابن مبارک سے وہ یونس بن یزید سے اس سند سے اسی کی مانند نقل کرتے ہیں اور علی بن یزید یزید بن یونس کے بھائی ہیں۔ یہ حدیث حسن غریب ہے۔ امام بخاری کہتے ہیں کہ ابن مبارک اس حدیث کے روایت کرنے میں منفرد ہیں۔ ابو عبیدہ نے بھی اس حدیث کی اتباع میں یہ آیت اسی طرح پڑھی۔

٭٭ ابو کریب، رشدین بن سعد، عبدالرحمن بن زیاد بن انعم، عتبۃ بن حمید، عبادۃ بن نسی، عبدالرحمن بن غنم، حضرت معاذ بن جبل رضی اللہ عنہ سے روایت ہے کہ نبی اکرم صلی اللہ علیہ و سلم نے پڑھا (ہَلْ تَسْتَطِیعُ رَبَّکَ) یعنی کیا تم اپنے رب سے مانگنے کی طاقت رکھتے ہو۔ یہ حدیث غریب ہے۔ ہم اس حدیث کو صرف رشدین کی روایت سے جانتے ہیں اور یہ ضعیف ہیں پھر عبدالرحمن بن زیاد افریقی بھی ضعیف ہیں، لہذا اس کی سند ضعیف ہے۔

٭٭ حسین بن محمد بصری، عبداللہ بن حفص، ثابت بنانی، شہر بن حوشب، حضرت ام سلمہ رضی اللہ عنہا فرماتی ہیں کہ رسول اللہ صلی اللہ علیہ و سلم پڑھا کرتے تھے (إِنَّہُ عَمِلَ غَیْرَ صَالِحٍ) یعنی اس نے غیر صالح عمل کیا۔ اس حدیث کو کئی راوی ثابت بنانی سے اسی طرح نقل کرتے ہیں۔ شہر بن حوشب بھی اسے اسماء بنت یزید سے روایت کرتے ہیں۔ عبد بن حمید کہتے ہیں کہ یہی ام سلمہ رضی اللہ عنہا انصاریہ ہیں اور میرے نزدیک دونوں حدیثیں صحیح ہیں۔ شہر بن حوشب نے کئی حدیثیں ام سلمہ انصاریہ سے نقل کی ہیں وہ نبی اکرم صلی اللہ علیہ و سلم سے اسی کی مانند نقل کرتی ہیں۔

٭٭ ابوبکر بن نافع بصری، امیۃ بن خالد، ابو الجاریۃ عبدی، شعبۃ، ابو اسحاق، سعید بن جبیر، حضرت ابی بن کعب رضی اللہ عنہ فرماتے ہیں کہ نبی اکرم صلی اللہ علیہ و سلم نے (قَدْ بَلَغْتَ مِنْ لَدُنِّی عُذْرًا مُثَقَّلَۃً) میں ذال پر پیش پڑھا۔ یہ حدیث غریب ہے ہم اسے صرف اسی سند سے جانتے ہیں۔ امیہ بن خالد ثقہ اور ابو جاریہ عبدی مجہول ہیں۔ ہم اس کا نام نہیں جانتے۔

٭٭ یحیی بن موسی، معلی بن منصور، محمد بن دینار، سعد بن اوس، مصدع ابی یحیی، ابن عباس، حضرت ابی بن کعب رضی اللہ عنہ فرماتے ہیں کہ نبی اکرم صلی اللہ علیہ و سلم نے یہ آیت اس طرح پڑھی (فِی عَیْنٍ حَمِئَۃٍ) اس حدیث کو ہم صرف اسی سند سے جانتے ہیں اور صحیح وہ ہے جو ابن عباس رضی اللہ عنہما سے منقول ہے۔ چنانچہ ابن عباس رضی اللہ عنہما اور عمرو بن عاص کے درمیان اس حدیث کی قرات میں اختلاف ہے انہوں نے اس اختلاف کو کعب احبار کے سامنے پیش کیا۔ لہذا اگر ابن عباس رضی اللہ عنہما کے پاس کوئی حدیث ہوتی تو وہ کافی ہوتی اور وہ کعب بن احبار کے پاس نہ جاتے۔

٭٭ نصر بن علی جہضمی، معتمر بن سلیمان، سلیمان اعمش، عطیۃ، حضرت ابو سعید رضی اللہ عنہ فرماتے ہیں کہ غزوہ بدر کے موقع پر (خبر ملی کہ) اہل روم فارس والوں پر غالب ہو گئے۔ چنانچہ (الم غُلِبَتْ الرُّومُ…. إِلَی قَوْلِہِ یَفْرَحُ الْمُؤْمِنُونَ) تک آیات نازل ہوئیں۔ یہ حدیث حسن غریب ہے۔ غلبت دونوں طرح (یعنی غَلَبَتْ اور غُلِبَتْ) پڑھا گیا ہے۔ کہتے ہیں کہ پہلے اہل روم مغلوب ہو گئے تھے پھر غالب ہوئے۔ لہذا غَلَبَتْ میں ان کے غالب ہونے کی خبر دی گئی ہے۔ نصر بن علی نے بھی غلبت پڑھا ہے۔

٭٭ محمد بن حمید رازی، نعیم بن میسرۃ نحوی، فضیل بن مرزوق، عطیۃ عوفی، حضرت ابن عمر رضی اللہ عنہما فرماتے ہیں کہ میں نے نبی اکرم صلی اللہ علیہ و سلم کے سامنے پڑھا (خَلَقَکُمْ مِنْ ضَعْفٍ) تو آپ صلی اللہ علیہ و سلم نے فرمایا ضعف پڑھو۔ عبد بن حمید بھی یزید بن ہارون سے اور وہ فضیل بن مرزوق سے اسی کی مانند نقل کرتے ہیں۔ یہ حدیث حسن غریب ہے۔ ہم اسے صرف فضیل بن مرزوق کی روایت سے جانتے ہیں۔

٭٭ محمود بن غیلان، ابو احمد زبیری، سفیان، ابو اسحاق، اسود بن یزید، حضرت عبداللہ بن مسعود رضی اللہ عنہ سے روایت ہے کہ رسول اللہ صلی اللہ علیہ و سلم یہ آیت اس طرح پڑھتے تھے (فَہَلْ مِنْ مُدَّکِرٍ) 54۔ القمر) یعنی دال کے ساتھ۔ یہ حدیث حسن صحیح ہے۔

٭٭ بشر بن ہلال صواف بصری، جعفر بن سلیمان ضبعی، ہارون اعور، بعیل، عبداللہ بن شقیق، حضرت عائشہ صدیقہ رضی اللہ عنہا سے روایت ہے کہ نبی اکرم صلی اللہ علیہ و سلم نے پڑھا (فَرُوحٌ وَرَیْحَانٌ وَجَنَّۃُ نَعِیمٍ) یعنی راء پر پیش پڑھا۔ یہ حدیث حسن غریب ہے ہم اسے صرف ہارون اعور کی روایت سے جانتے ہیں۔

٭٭ ہناد، ابو معاویۃ، اعمش، ابراہیم، حضرت علقمہ کہتے ہیں کہ ہم شام گئے تو ابو درداءرضی اللہ عنہ ہمارے پاس تشریف لائے اور پوچھا کیا تم میں سے کوئی عبداللہ بن مسعود رضی اللہ عنہ کی قرات سے قرآن پڑھ سکتا ہے ؟ لوگوں نے میری طرف اشارہ کیا تو میں نے عرض کیا جی ہاں ! آپ صلی اللہ علیہ و سلم نے فرمایا تم نے عبداللہ بن مسعود کو یہ آیت کس طرح پڑھتے ہوئے سنا ہے (وَالَّیْلِ اِذَا یَغْشٰى) 92۔ الیل:1) میں نے عرض کیا وہ اس طرح پڑھتے تھے۔ (وَالَّیْلِ اِذَا یَغْشٰى   ۙ  وَالنَّہَارِ اِذَا تَجَلّٰى   ۙ  وَمَا خَلَقَ الذَّکَرَ وَالْاُنْثٰٓى) 92۔ الیل: ابو درداء رضی اللہ عنہ نے فرمایا اللہ کی قسم ! میں نے نبی اکرم صلی اللہ علیہ و سلم کو بھی اسی طرح پڑھتے ہونے سنا ہے۔ یہ لوگ چاہتے ہیں کہ (وَمَا خَلَقَ الذَّکَرَ وَالْاُنْثٰٓى) 92۔ الیل:3)  پڑھوں لیکن میں ان کی یہ بات نہیں مانوں گا۔ یہ حدیث حسن صحیح ہے اور عبداللہ بن مسعود رضی اللہ عنہ کی قرات اسی طرح ہے وَاللَّیْلِ إِذَا یَغْشَی وَالنَّہَارِ إِذَا تَجَلَّی وَالذَّکَرِ وَالْأُنْثَی

٭٭ عبد بن حمید، عبید اللہ، اسرائیل، ابو اسحاق، عبدالرحمن بن یزید، حضرت عبداللہ بن مسعود رضی اللہ عنہ فرماتے ہیں کہ مجھے رسول اللہ صلی اللہ علیہ و سلم نے یہ آیت اس طرح پڑھائی (اِنَّ اللّٰہَ ہُوَ الرَّزَّاقُ ذُو الْقُوَّۃِ الْمَتِیْنُ) 51۔ الزاریات:58)  یہ حدیث حسن صحیح ہے۔

٭٭ ابوزرعۃ، فضل بن ابی طالب وغیر واحد، حسن بن بشر، حکم بن عبدالملک، قتادۃ، حضرت عمران بن حصین رضی اللہ عنہ کہتے ہیں کہ نبی اکرم صلی اللہ علیہ و سلم نے یہ آیت اس طرح پڑھی ( وَتَرَى النَّاسَ سُکٰریٰ وَمَا ہُمْ بِسُکٰریٰ) 22۔ الحج:2) یہ حدیث حسن صحیح ہے۔ حکم بن عبدالملک قتادہ سے اسی طرح روایت کرتے ہیں۔ ہمیں قتادہ کے ابو طفیل رضی اللہ عنہ اور انس رضی اللہ عنہ کے علاوہ کسی صحابی سے سماع کا علم نہیں اور یہ روایت مختصر ہے۔ اس کی صحیح سند اس طرح ہے کہ قتادہ حسن سے اور وہ عمران بن حصین سے نقل کرتے ہیں کہ ہم نبی اکرم صلی اللہ علیہ و سلم کے ساتھ سفر میں تھے۔ آپ صلی اللہ علیہ و سلم نے یہ آیت پڑھی (یَا أَیُّہَا النَّاسُ اتَّقُوا رَبَّکُمْ) 4۔ النساء:1) میرے خیال میں یہ حدیث اس حدیث سے مختصر ہے۔

٭٭ محمود بن غیلان، ابو داؤد، شعبۃ، منصور، ابو وائل، حضرت عبداللہ رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا کتنا برا ہے وہ شخص ان میں سے کسی کے لئے یا فرمایا تم لوگوں کے لئے جو کہے کہ میں فلاں آیت بھول گیا بلکہ اسے تو بھلا دیا گیا۔ لہذا قرآن کو یاد کرتے رہا کرو۔ اس ذات کی قسم جس کے قبضہ قدرت میں میری جان ہے قرآن لوگوں کے دلوں سے اس سے بھی زیادہ بھاگنے والا ہے جس طرح چوپایہ اپنی باندھنے کی رسی سے بھاگتا ہے۔ یہ حدیث حسن صحیح ہے۔

باب اس بارے میں قرآن سات قرأتوں پر نازل ہوا

احمد بن منیع، حسن بن موسی، شیبان، عاصم، زر بن حبیش، حضرت ابی بن کعب رضی اللہ عنہ فرماتے ہیں کہ نبی اکرم صلی اللہ علیہ و سلم کی جبرائیل علیہ السلام سے ملاقات ہوئی تو آپ صلی اللہ علیہ و سلم نے فرمایا اے جبرائیل میں ایسی قوم کی طرف مبعوث کیا گیا ہوں جو امی (یعنی اَن پڑھ) ہے۔ ان میں بوڑھے بھی ہیں عمر رسیدہ بھی ہیں بچے بھی ہیں اور بچیاں بھی۔ پھر ان میں ایسے لوگ بھی ہیں جنہوں نے کبھی کتاب نہیں پڑھی۔ جبرائیل نے کہا اے محمد صلی اللہ علیہ و سلم ! قرآن کو سات حرفوں (یعنی قرات وں ) پر نازل کیا گیا ہے۔ اس باب میں عمرحذیفہ بن یمان ابو ہریرہ اور ام ایوب رضی اللہ عنہم سے بھی روایت ہے۔ ام ایوب رضی اللہ عنہا ابو ایوب رضی اللہ عنہ کی بیوی ہیں۔ نیز سمرہ ابن عباس اور ابو جہم بن حارث بن صمہ سے بھی احادیث منقول ہیں۔ یہ حدیث حسن صحیح ہے اور کئی سندوں سے ابی بن کعب ہی سے منقول ہے۔

٭٭ حسن بن علی خلال وغیرواحد، عبدالرزاق، معمر، زہری، عروۃ بن زبیر، مسورہ بن مخرمہ اور عبدالرحمن بن عبدالقاری کہتے ہیں کہ حضرت عمر رضی اللہ عنہ نے فرمایا میں عہدِ نبوی صلی اللہ علیہ و سلم میں ہشام بن حکیم بن حزام کے پاس سے گزرا تو وہ سورہ فرقان پڑھ رہے تھے۔ میں نے ان کی قرات سنی تو وہ ایسی قرات پڑھ رہے تھے جو رسول اللہ صلی اللہ علیہ و سلم نے مجھے نہیں پڑھائی تھی۔ قریب تھا کہ میں ان کے نماز پڑھتے ہوئے ان سے لڑ پڑوں لیکن میں انتظار کیا کہ سلام پھیر لیں۔ جب انہوں نے سلام پھیرا تو میں نے ان کی گردن کے پاس سے چادر پکڑ کر کھینچی اور پوچھا کہ تمہیں یہ سورت کس نے پڑھائی؟ جو تم ابھی پڑھ رہے تھے۔ کہنے لگے رسول اللہ صلی اللہ علیہ و سلم نے۔ میں نے کہا جھوٹ بولتے ہو، اللہ کی قسم ! آپ صلی اللہ علیہ و سلم نے مجھے بھی یہ سورت پڑھائی ہے۔ چنانچہ میں انہیں کھینچتا ہوا نبی اکرم صلی اللہ علیہ و سلم کی خدمت میں حاضر ہوا اور عرض کیا کہ میں نے انہیں سورہ فرقان میں کئی ایسے حروف پڑھتے ہوئے سنا ہے جو آپ صلی اللہ علیہ و سلم نے مجھے نہیں سکھائے۔ حالانکہ آپ صلی اللہ علیہ و سلم ہی نے مجھے سورہ فرقان پڑھائی تھی۔ نبی اکرم صلی اللہ علیہ و سلم نے فرمایا اے عمر اسے چھوڑ دو۔ پھر فرمایا اے ہشام تم پڑھو، انہوں نے وہی قرات پڑھی جو میں نے سنی تھی۔ نبی اکرم صلی اللہ علیہ و سلم نے فرمایا یہ اسی طرح نازل ہوئی ہے۔ پھر آپ صلی اللہ علیہ و سلم نے مجھ سے فرمایا اے عمر ! تم پڑھو، میں نے وہ قرات پڑھی جو حضور صلی اللہ علیہ و سلم نے مجھے سکھائی تھی، نبی اکرم صلی اللہ علیہ و سلم نے فرمایا یہ اسی طرح نازل ہوئی ہے، پھر آپ صلی اللہ علیہ و سلم نے فرمایا یہ قرآن سات حروف (یعنی قرات وں ) پر نازل ہوا ہے۔ لہذا جس میں آسانی ہو اس میں پڑھا کرو۔ یہ حدیث حسن صحیح ہے۔ مالک بن انس اسے زہری سے اسی سند سے نقل کرتے ہیں لیکن مسور بن مخرمہ کا ذکر نہیں کرتے۔

باب

محمود بن غیلان، ابو اسامۃ، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا جس نے اپنے کسی (مسلمان) بھائی سے کوئی دنیاوی مصیبت دور کر دی اللہ تعالیٰ اس کی قیامت کی مصیبتوں میں سے ایک مصیبت دور کر دے گا۔ جو کسی مسلمان کی دنیا میں پردہ پوشی کرے گا۔ اللہ تعالیٰ اس کی دنیا و آخرت میں پردہ پوشی کریں گے۔ جو کسی تنگدست کے لئے آسانیاں پیدا کر دے گا اور اللہ تعالیٰ اپنے بندے کی اس وقت تک مدد کرتا رہے گا جب تک وہ اپنے بھائی کی مدد کرتا رہتا ہے۔ جس نے علم حاصل کرنے کے لئے کوئی راستہ اختیار کیا اللہ تعالیٰ اس کے لئے جنت کا ایک راستہ آسان کر دیتے ہیں اور کوئی قوم ایسی نہیں کہ وہ مسجد میں بیٹھ کر قرآن کریم کی تلاوت یا آپس میں ایک دوسرے کو قرآن سنتے سناتے سیکھتے سکھاتے ہوں اور ان پر اللہ تعالیٰ کی مدد نازل نہ ہو اور اس کی رحمت ان کا احاطہ نہ کر لے اور فرشتے انہیں گھیر نہ لیں اور جس نے عمل میں سستی کی اس کا نسب اسے آگے نہیں بڑھا سکتا۔ اس حدیث کو کئی راوی اعمش سے وہ ابو صالح سے وہ ابو ہریرہ رضی اللہ عنہ سے اور وہ نبی اکرم صلی اللہ علیہ و سلم سے اسی طرح نقل کرتے ہیں۔ اسباط بن محمد نے اعمش سے کہا کہ مجھے ابو صالح کے واسطے سے ابو ہریرہ رضی اللہ عنہ سے ایک حدیث پہنچی ہے اور پھر اس حدیث کا کچھ حصہ بیان کیا۔

باب

عبید بن اسباط بن محمدقرشی، محمد قرشی، مطرف، ابو اسحاق، ابو بردۃ، حضرت عبداللہ بن عمرو رضی اللہ عنہ فرماتے ہیں کہ میں نے عرض کیا یا رسول اللہ صلی اللہ علیہ و سلم ! کتنے دنوں میں قرآن ختم کر لیا کروں ؟ آپ صلی اللہ علیہ و سلم نے فرمایا ایک ماہ میں۔ میں نے عرض کیا میں اس سے کم مدت میں پڑھ سکتا ہوں ؟ آپ صلی اللہ علیہ و سلم نے فرمایا تو پھر بیس دن میں پڑھ لیا کرو۔ میں نے کہا میں اس سے بھی کم مدت میں پڑھ سکتا ہوں ؟ آپ صلی اللہ علیہ و سلم نے فرمایا دس دن میں پڑھ لیا کرو۔ میں نے عرض کیا میں اس سے بھی کم مدت میں پڑھنے کی استطاعت رکھتا ہوں۔ آپ صلی اللہ علیہ و سلم نے فرمایا پھر پانچ دن میں پڑھ لیا کرو۔ میں نے عرض کیا میں اس سے بھی کم مدت میں پڑھ سکتا ہوں لیکن آپ صلی اللہ علیہ و سلم نے اس سے کم مدت میں پڑھنے کی اجازت نہیں دی۔ یہ حدیث ابو بردہ کی عبداللہ بن عمرو رضی اللہ عنہ کی روایت سے حسن صحیح غریب ہے اور کئی سندوں سے عبداللہ بن عمرو رضی اللہ عنہ ہی سے منقول ہے۔ انہی سے منقول ہے کہ آپ صلی اللہ علیہ و سلم نے فرمایا کہ جس نے تین دن سے کم میں قرآن پڑھا وہ اسے نہیں سمجھا۔ نیز عبداللہ بن عمرو رضی اللہ عنہ سے منقول ہے کہ چالیس دن میں قرآن کریم ختم کیا کرو۔ اسحاق بن ابراہیم کہتے ہیں کہ میں پسند نہیں کرتا کہ کوئی شخص چالیس دن میں قرآن کو ختم نہ کرے۔ بعض علماء کہتے ہیں کہ تین دن سے کم میں قرآن نہ پڑھا (ختم نہ کیا) جائے۔ ان کی دلیل حضرت عبداللہ بن عمرو رضی اللہ عنہ کی حدیث ہے۔ لیکن بعض علماء جن میں عثمان بن عفان رضی اللہ عنہ بھی ہیں۔ تین دن سے کم مدت میں قرآن ختم کرنے کی اجازت دیتے ہیں۔ حضرت عثمان رضی اللہ عنہ ہی کے بارے میں منقول ہے کہ وہ وتر کی ایک رکعت میں پورا قرآن پڑھا کرتے تھے۔ سعید بن جبیر رضی اللہ عنہ سے منقول ہے کہ انہوں نے خانہ کعبہ میں دو رکعتوں میں پورا قرآن ختم کیا لیکن ٹھہر ٹھہر کر پڑھا اہلِ علم کے نزدیک مستحب ہے۔

باب

ابوبکر بن ابی نضر بغدادی، علی بن حسن، عبداللہ بن مبارک، سماک بن فضل، وہب بن منبہ، حضرت عبداللہ بن عمرو رضی اللہ عنہ فرماتے ہیں کہ نبی اکرم صلی اللہ علیہ و سلم نے انہیں حکم دیا کہ قرآن کو چالیس دن میں ختم کیا کرو۔ یہ حدیث حسن غریب ہے۔ بعض حضرات اسے معمر سے وہ سماک سے وہ وہب بن منبہ سے اور وہ نبی اکرم صلی اللہ علیہ و سلم سے نقل کرتے ہیں کہ آپ صلی اللہ علیہ و سلم نے عبداللہ بن عمرو کو چالیس روز میں قرآن ختم کرنے کا حکم دیا۔

باب

نصر بن علی جہضمی، ہیثم بن ربیع، صالح مری، قتادۃ، زرارۃ بن اوفی، حضرت ابن عباس رضی اللہ عنہ سے روایت ہے کہ ایک شخص نے پوچھا یا رسول اللہ صلی اللہ علیہ و سلم ! کونسا عمل اللہ کے نزدیک زیادہ محبوب ہے آپ صلی اللہ علیہ و سلم نے فرمایا کہ آدمی قرآن ختم کر کے شروع کرنے والا بن جائے۔ یہ حدیث غریب ہے۔ ہم اس حدیث کو ابن عباس رضی اللہ تعالیٰ عنہما کی روایت سے صرف اسی سند سے جانتے ہیں۔ محمد بن بشار، مسلم بن ابراہیم سے وہ صالح صالح مری سے وہ قتادہ سے وہ زرارہ بن اوفی سے اور وہ نبی اکرم صلی اللہ علیہ و آلہ و سلم سے اسی کے مثل نقل کرتے ہیں اور اس میں ابن عباس رضی اللہ تعالیٰ عنہما کا ذکر نہیں ہے۔ اور میرے نزدیک یہ حدیث بواسطہ نصر بن علی ہشیم بن ربیع کی روایت سے زیادہ صحیح ہے۔

باب

محمود بن غیلان، نضربن شمیل، شعبۃ، قتادۃ، یزید بن عبداللہ بن شخیر، حضرت عبداللہ بن عمرو رضی اللّہ عنہ فرماتے ہیں کہ نبی اکرم صلی اللہ علیہ و آلہ و سلم نے فرمایا جس نے قرآن کو تین دن سے کم پڑھا وہ اسے سمجھ نہیں سکا۔ یہ حدیث حسن صصحیح ہے۔ محمد بن بشار، محمد بن جعفر سے وہ شعبہ سے اسی سند کی مانند نقل کرتے ہیں۔



قرآن کی تفسیر کا بیان

باب جو ش

محمود بن غیلان، بشربن سری، سفیان، عبدالاعلی، سعید بن جبیر، حضرت ابن عباس رضی اللہ تعالیٰ عنہما سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا جس نے بغیر علم کے قرآن کی تفسیر کی وہ اپنا ٹھکانہ جہنم میں تلاش کر لے۔ یہ حدیث حسن صحیح ہے۔

٭٭ سفیان بن وکیع، سوید بن عمرو کلبی، ابو عوانۃ، عبدالاعلی، سعید بن جبیر، حضرت ابن عباس رضی اللّہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم نے فرمایا میری طرف سے کوئی بات (یعنی حدیث) اس وقت تک نقل نہ کرو جب تک تمہیں یقین نہ ہو کہ یہ میرا قول ہے اور جو شخص میری طرف کوئی جھوٹ بات منسوب کرے گا وہ اور ایسا شخص جو قرآن کی تفسیر اپنی رائے سے کرے گا دونو اپنا ٹھکانہ جہنم میں تلاش کر لیں۔ یہ حدیث حسن ہے۔

٭٭ عبد بن حمید، حبان بن ہلال، سہیل بن عبداللہ بن ابی حزم، ابو عمران جونی، حضرت جندب رضی اللّہ تعالیٰ عنہ کہتے ہیں کہ رسول اللہ صلی اللہ علیہ و آلہ و سلم نے ارشاد فرمایا جس نے قرآن میں اپنی طرف سے کچھ کہا اگرچہ صحیح کہا ہو تب بھی اس نے غلطی کی۔ یہ حدیث غریب ہے۔ بعض محدثین سہیل بن ابی حزم کو ضعیف کہتے ہیں۔ بعض علماء صحابہ رضی اللہ تعالیٰ عنہم اور بعد کے علماء سے یہی قول منقول ہے کہ وہ اپنی رائے سے تفسیر کرنے والے کی مذمت کرتے ہیں۔ نیز جو روایت مجاہد اور قتادہ سے منقول ہیں کہ انہوں نے تفسیر کی ان پر یہ گمان نہیں کیا جا سکتا کہ انہوں نے بغیر علم کے قرآن کی تفسیر کی۔ اس لیے کہ حسین بن مہدی، عبدالرزاق سے وہ معمر سے اور وہ قتادہ سے نقل کرتے ہیں کہ فرمایا قرآن کریم میں کوئی آیت ایسی نہیں جس کی تفسیر میں میں نے کوئی نہ کوئی روایت نہ سنی ہو۔ پھر ابن عمر رضی اللہ تعالیٰ عنہما، سفیان سے اور وہ اعمش سے نقل کرتے ہیں کہ مجاہد نے فرمایا اگر میں ابن مسعود رضی اللہ تعالیٰ عنہ کی قرات پڑھتا تو مجھے ابن عباس رضی اللہ تعالیٰ عنہما سے بہت سی ایسی باتوں کے متعلق پوچھنے کی ضرورت نہ پڑتی جو ان سے پوچھتا ہوں۔

باب سورہ فاتحہ کی تفسیر کے متعلق

 قتیبہ، عبدالعزیز بن محمد، علاء بن عبدالرحمن، عبدالرحمن، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے نماز میں سورہ فاتحہ نہ پڑھی اسکی نماز ناقص ہے نامکمل ہے۔ راوی کہتے ہیں میں نے عرض کیا اے ابو ہریرہ رضی اللّہ تعالیٰ عنہ کبھی میں امام کے پیچھے ہوتا ہوں تو کیا کروں ؟ انہوں نے فرمایا اے فارسی کے بیٹے دل میں پڑھا کرو۔ میں نے رسول اللہ صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے فرمایا اللہ تعالیٰ فرماتا ہے میں نے اپنے بندے کی نماز کو دو حصوں میں تقسیم کر دیا ہے۔ ایک حصہ اپنے لیے اور ایک اس بندے کے لئے۔ پھر میرا بندہ جو مانگے وہ اس کے لیے ہے۔ چنانچہ جب بندہ کھڑا ہو کر (الْحَمْدُ لِلَّہِ رَبِّ الْعَالَمِینَ) پڑھتا ہے تو اللہ تعالیٰ فرماتا ہے میرے بندے نے میری حمد بیان کی۔ جب (الرَّحْمَنِ الرَّحِیمِ) پڑھتا ہے تو اللہ تعالیٰ فرماتا ہے میرے بندے نے میری ثناء بیان کی جب (مَالِکِ یَوْمِ الدِّینِ) کہتا ہے تو اللہ تعالیٰ فرماتا ہے میرے بندے نے میری تعظیم کی۔ اور یہ خالصتاً میرے لئے ہے اور میرے، اور میرے بندے کے درمیان ہے۔ پھر (إِیَّاکَ نَعْبُدُ وَإِیَّاکَ نَسْتَعِینُ) سے آخر تک میرے بندے کے لئے ہے اور اس کے لئے وہی ہے جو وہ یہ کہتے ہوئے مانگے (اہْدِنَا الصِّرَاطَ الْمُسْتَقِیمَ صِرَاطَ الَّذِینَ أَنْعَمْتَ عَلَیْہِمْ غَیْرِ الْمَغْضُوبِ عَلَیْہِمْ وَلَا الضَّالِّینَ) یہ حدیث حسن ہے۔ شعبہ، اسماعیل بن جعفر اور کئی راوی علاء بن عبدالرحمن سے وہ اپنے والد سے وہ ابو ہریرہ رضی اللّہ تعالیٰ عنہ سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔ پھر ابن جریح اور مالک بن انس بھی علاء بن عبدالرحمن سے وہ ابو سائب سے (جو ہشام کے مولی) ہیں وہ ابو ہریرہ رضی اللہ تعالیٰ عنہ سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہں۔ نیز ابن ادریس اپنے والد سے اور وہ علاء بن عبدالرحمن سے نقل کرتے ہیں کہ انہوں نے کہا کہ میرے والد اور ابو سائب نے ابو ہریرہ رضی اللہ تعالیٰ عنہ سے اسی کی ہم معنی روایت کی ہے۔

٭٭ محمد بن یحیی و یعقوب بن سفیان فارسی، ابن ابی اویس، ان کے والد، علاء بن عبدالرحمن، عبدالرحمن و ابو سائب مولی ہشام بن زہرۃ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے نماز پڑھی اور اس میں سورہ فاتحہ نہیں پڑھی اسکی نماز ناقص و نامکمل ہے۔ اسماعیل بن اویس کی روایت میں اس سے زیادہ نہیں۔ امام ابو عیسی ترمذی رحمہ اللہ فرماتے ہیں کہ میں نے ابو زرعہ سے اس حدیث کے بارے میں پوچھا تو انہوں نے فرمایا کہ دونوں حدیثیں صحیح ہیں۔ لیکن انہوں نے ابن اویس کی روایت کو بطور دلیل پیش کیا ہے جو وہ اپنے والد سے اور وہ علاء سے روایت کرتے ہیں۔

٭٭ عبد بن حمید، عبدالرحمن بن سعد، عمرو بن ابی قیس، سماک بن حرب، عبداد بن حبیش، حضرت عدی بن حاتم رضی اللہ تعالیٰ عنہ کہتے ہیں کہ میں نبی اکرم صلی اللہ علیہ و آلہ و سلم کی خدمت میں حاضر ہوا۔ آپ صلی اللہ علیہ و آلہ و سلم مسجد میں تشریف فرما تھے۔ لوگوں نے عرض کیا یہ عدی بن حاتم ہیں۔ میں کسی امان اور تحریر کے بغیر آ گیا تھا۔ جب مجھے آپ صلی اللہ علیہ و آلہ و سلم کے پاس لے جایا گیا تو آپ صلی اللہ علیہ و آلہ و سلم نے میرا ہاتھ پکڑ لیا۔ آپ صلی اللہ علیہ و آلہ و سلم پہلے ہی صحابہ رضی اللہ تعالیٰ عنہ سے کہ چکے تھے کہ مجھے امید ہے کہ اللہ تعالیٰ اس کا ہاتھ میرے ہاتھ میں دیں گے۔ پھر آپ صلی اللہ علیہ و آلہ و سلم مجھے لے کر کھڑے ہوئے تو ایک عورت اور ایک بچہ آپ صلی اللہ علیہ و آلہ و سلم کے پاس آئے اور کہا کہ ہمیں آپ صلی اللہ علیہ و آلہ و سلم سے کام ہے۔ آپ صلی اللہ علیہ و آلہ و سلم ان کے ساتھ ہو لئے اور ان کا کام کر کے دوبارہ میرا ہاتھ پکڑا اور اپنے گھر لے گئے۔ ایک بچی نے آپ صلی اللہ علیہ و آلہ و سلم کے لئے بچھونا بچھا دیا جس پر آپ صلی اللہ علیہ و آلہ و سلم بیٹھ گئے اور میں آپ صلی اللہ علیہ و آلہ و سلم کے سامنے بیٹھ گیا۔ پھر آپ صلی اللہ علیہ و آلہ و سلم نے اللہ کی حمدوثناء بیان کرنے کے بعد مجھ سے پوچھا کہ تمہیں لَا إِلَہَ إِلَّا اللَّہُ کہنے سے کونسی چیز روکتی ہے۔ کیا تم اللہ کے علاوہ کسی معبود کو جانتے ہو۔ میں نے عرض کیا نہیں۔ پھر کچھ دیر باتیں کرتے رہے پھر فرمایا تم اس لئے اللَّہُ أَکْبَرُ کہے سے راہ فرار اختیار کرتے ہو کہ تم اس سے بڑی چیز جا نتے ہو؟ میں نے عرض کیا نہیں۔ آپ صلی اللہ علیہ و آلہ و سلم نے فرمایا یہودیوں پر اللہ کا غضب ہے اور نصاری گمراہ ہیں۔ عدی کہتے ہیں پھر میں نے کہا کہ میں خالص مسلمان ہوں۔ عدی کہتے ہیں پھر میں نے دیکھا کہ (یہ سن کر) نبی اکرم صلی اللہ علیہ و آلہ و سلم کا چہرہ خوشی سے کھل اٹھا۔ پھر آپ صلی اللہ علیہ و آلہ و سلم نے مجھے حکم دیا اور میں ایک انصاری کے ہاں (بطور مہمان) رہنے لگا اور آپ صلی اللہ علیہ و آلہ و سلم کی خدمت میں صبح و شام حاضر ہونے لگا۔ ایک دن رات کے وقت آپ صلی اللہ علیہ و آلہ و سلم کے پاس تھا کی ایک قوم آئی۔ انہوں نے اون کی دھاری دار کپڑے پہنے ہوئے تھے۔ پھر آپ صلی اللہ علیہ و آلہ و سلم نے نماز پڑھی اور خطبہ دیتے ہوئے انہیں صدقہ دینے کی ترغیب دی اور فرمایا اگرچہ ایک صاع ہو یا نصف ہو یا مٹھی ہو یا اس سے بھی کم ہو۔ تم میں سے ہر ایک (کو چاہیے کہ) اپنے چیر کو جہنم کی آگ کی گرمی یا اسکی آگ سے بچانے کی کوشش کرے خواہ وہ ایک کھجور یا آدھی کھجور دے کر ہی ہو۔ اس لئے کہ ہر شخص کو اللہ سے ملاقات کرنی ہے۔ چنانچہ اللہ تعالیٰ اس سے وہی کچھ فرمائے گا کیا میں نے تمہارے کان آنکھیں نہیں بنائیں ؟ وہ کہے گا ہاں کیوں نہیں۔ اللہ تعالیٰ فرمائے گا کیا میں نے تمھیں مال و اولاد عطاء نہیں کئے۔ وہ کہے گا ہاں کیوں نہیں اللہ تعالیٰ فرمائے گا وہ کہاں ہے جو تم نے اپنے لئے آگے بھیجا تھا پھر وہ اپنے آگے پیچھے اور دائیں بائیں دیکھے گا اور اپنے چہرے لو آگ کی گرمی سے بچانے کے لئے کوئی چیز نہیں پائے گا لہذا تم میں سے ہر ایک کو چاہیے کہ وہ اپنے آپ کو (جہنم کی) آگ سے بچائے چاہے کھجور کے ایک ٹکڑے کے ساتھ ہی ہو۔ اگر یہ بھی نہ ملے تو اچھی بات کے ذریعے ہی بچائے۔ اس لئے کہ میں تم لوگوں کے متعلق فاقے سے نہیں ڈرتا۔ کیونکہ اللہ تعالیٰ تمہارا مددگار اور عطاء کرنے والا ہے یہاں تک کہ (عنقریب ایسا وقت آئے گا کہ) ایک اکیلی عورت مدینہ سے حیرہ تک سفر کرے گی اور اسے اپنی سواری کی چوری کا بھی خوف نہیں ہو گا۔ عدی کہتے ہیں کہ میں دل میں سوچنے لگا کہ اس وقت قبیلہ بنوطئی کے چور کہاں ہوں گے۔ یہ حدیث حسن غریب ہے۔ ہم اسے صرف سماک بن حرب کی روایت سے جانتے ہیں۔ شعبہ بھی سماک سے وہ عباد بن حبیش سے وہ عدی بن حاتم سے اور وہ نبی اکرم صلی اللہ علیہ و آلہ و سلم سے طویل حدیث نقل کرتے ہیں۔

٭٭ محمد بن مثنی، محمد بن بشار، محمد بن جعفر، شعبہ، سماک بن حرب، عباد بن حبیش، عدی بن حاتم روایت کی کہ ہم سے محمد مثنی اور محمد بن بشار نے ان دونوں نے کہا روایت کی ہم سے محمد بن جعفر نے انہوں نے شعبہ وہ سماک بن حرب سے وہ عباد بن حبیش سے وہ عدی بن ابی حاتم سے اور وہ نبی اکرم صلی اللہ علیہ و آلہ و سلم سے نقل کرتے ہیں کہ یہود مَغْضُوبٌ عَلَیْہِمْ (یعنی یہودیوں پر غضب کیا گیا ہے ) ہیں اور نصاری (عیسائی) گمراہ ہیں، پھر طویل حدیث ذکر کی۔

باب سورۃ بقرہ کے متعلق

محمد بن بشار، یحیی بن سعید و ابن ابی عدی و محمد بن جعفر، عبدالوہاب، عوف بن ابی جمیلۃ اعرابی، قسامۃ بن زہیر، حضرت ابو موسیٰ اشعری رضی اللہ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا کہ اللہ تعالیٰ نے آدم علیہ السلام کو (مٹی کی) مٹھی سے پیدا کیا جسے اس نے پوری زمین سے اکٹھا کیا، اس لئے اولادِ آدم میں سے کوئی سرخ رنگ کاہے کوئی سفید ہے تو کوئی کالا ہے اور کوئی ان رنگوں کے درمیان، اسی طرح کوئی نرم مزاج ہے تو کوئی سخت، کوئی خبیث اور کوئی طیب۔ امام ابو عیسی ترمذی رحمہ اللہ فرماتے ہیں کہ یہ حدیث حسن صحیح ہے۔

٭٭ عبد بن حمید، عبدالرزاق، معمر، ہمام بن منبہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے ادْخُلُوا الْبَابَ سُجَّدًا (سجدہ کرتے ہوئے دروازے میں داخل ہو جاؤ) کی تفیسر میں فرمایا کہ بنی اسرائیل اپنے کولہوں پر گھسٹے ہوئے دروازے میں داخل ہوئے یعنی انحراف کرتے ہوئے، اس سند سے فَبَدَّلَ الَّذِینَ ظَلَمُوا قَوْلًا غَیْرَ الَّذِی قِیلَ لَہُمْ (یعنی ان (ظالم) لوگوں نے اس قول کو بدل دیا جو ان سے کہا گیا تھا) کی تفسیر میں منقول ہے کہ انہوں نے حبۃ فی شعیرۃ (جو میں دانہ) یہ حدیث حسن صحیح ہے۔

٭٭ محمود بن غیلان، وکیع، اشعث سمان، عاصم بن عبید اللہ، حضرت عامر بن ربیعہ رضی اللہ عنہ فرماتے ہیں کہ ہم ایک اندھیری رات میں نبی اکرم صلی اللہ علیہ و سلم کے ساتھ سفر میں تھے، ہم میں سے کسی کو قبلے کی سمت معلوم نہیں تھی، لہذا جس کا جدھر منہ تھا، اسی طرف نماز پڑھ لی، صبح ہوئی تو ہم رسول اللہ صلی اللہ علیہ و سلم سے اس کا تذکرہ کیا تو یہ آیت نازل ہوئی (فَاَیْنَمَا تُوَلُّوْا فَثَمَّ وَجْہُ اللّٰہِ) 2۔ البقرۃ:115) (تم جس طرف بھی منہ کرو گے اسی طرف اللہ کا چہرہ ہے ) یہ حدیث غریب ہے ہم اسے صرف اشعث بن سمان ربیع کی روایت سے جانتے ہیں اور یہ ضعیف ہے۔

٭٭ عبد بن حمید، یزید بن ہارون، عبدالملک بن ابی سلیمان، سعید بن جبیر، حضرت ابن عمر رضی اللہ عنہما سے روایت ہے کہ نبی اکرم صلی اللہ علیہ و سلم نفل نماز سواری پر ہی پڑھ لیتے تھے خواہ اس کا منہ کسی طرف بھی ہوتا اور آپ صلی اللہ علیہ و سلم مکہ سے مدینہ کی طرف آ رہے تھے پھر ابن عمر رضی اللہ تعالیٰ عنہ نے یہ آیت پڑھی وَلِلَّہِ الْمَشْرِقُ وَالْمَغْرِبُ الْآیَۃَ (اللہ ہی کے لئے مشرق اور مغرب) اور فرمایا یہ آیت اسی باب میں نازل ہوئی۔ یہ حدیث حسن صحیح ہے اور قتادہ سے منقول ہے کہ انہوں نے فرمایا یہ آیت وَلِلّٰہِ الْمَشْرِقُ وَالْمَغْرِبُ ۤ فَاَیْنَمَا تُوَلُّوْا فَثَمَّ وَجْہُ اللّٰہِ   2۔ البقرۃ:115) (اپنا چہرہ مسجد حرام کی طرف پھیر لیجئے ) سے منسوخ ہے۔ یہ قول محمد بن عبدالملک بن شوارب بن یزید بن زریع سے وہ سعید سے اور وہ قتادہ سے نقل کرتے ہیں۔ جب کہ مجاہد اس کی تفسیر میں کہتے ہیں کہ اس مراد یہ ہے کہ جس طرف بھی منہ کرو گے اسی طرف قبلہ ہے یعنی اپنا تمہاری نماز قبول ہو گی۔ یہ قول ابو کریب وکیع سے وہ نضر بن عربی سے اور وہ مجاہد سے نقل کرتے ہیں۔

٭٭ عبد بن حمید، حجاج بن منہال، حماد بن سلمۃ، حمید، حضرت انس رضی اللہ عنہ سے روایت ہے کہ حضرت عمر رضی اللہ تعالیٰ عنہ نے عرض کیا یا رسول اللہ صلی اللہ علیہ و سلم ! کاش کہ ہم مقامِ ابراہیم کے پیچھے نماز پڑھتے، چنانچہ یہ آیت نازل ہوئی  وَاتَّخِذُوْا مِنْ مَّقَامِ  اِبْرٰہٖمَ مُصَلًّى 2۔ البقرۃ:125) (مقامِ ابراہیم کو نماز کی جگہ مقرر کرو) یہ حدیث حسن صحیح ہے۔

٭٭ احمد بن منیع، ہشیم، حمید طویل، حضرت انس رضی اللہ عنہ سے روایت ہے کہ حضرت عمر بن خطاب رضی اللہ تعالیٰ عنہ نے عرض کیا یا رسول اللہ صلی اللہ علیہ و سلم کاش آپ مقامِ ابراہیم کو نماز کی جگہ بناتے۔ اس پر یہ آیت کریمہ نازل ہوئی  وَاتَّخِذُوا مِنْ مَقَامِ إِبْرَاہِیمَ مُصَلًّی 2۔ البقرۃ:125) یہ حدیث حسن صحیح ہے اور اس باب میں حضرت ابن عمر رضی اللہ عنہما سے بھی روایت ہے۔

٭٭ احمد بن منیع، ابو معاویۃ، اعمش، ابو صالح، حضرت ابو سعید رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے آیت کریمہ وَکَذَلِکَ جَعَلْنَاکُمْ أُمَّۃً وَسَطًا (ترجمہ اور اسی طرح ہم نے تمہیں امت وسط بنایا) کی تفسیر میں فرمایا کہ وسطا سے مراد عدلا عادل سے مراد یعنی نہ افراط نہ تفریط بلکہ دونوں کے درمیان) ہے۔ یہ حدیث حسن صحیح ہے۔

٭٭ عبد بن حمید، جعفر بن عون، اعمش، ابو صالح، حضرت ابو سعید رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا قیامت کے دن حضرت نوح علیہ السلام کو بلایا اور پوچھا جائیگا کہ کیا آپ نے اللہ کا پیغام پہنچا دیا تھا۔ وہ کہیں گے ہاں۔ پر ان کی قوم کو بلایا جائے گا اور پوچھا جائے گا کہ کیا نوح علیہ السلام نے تمہیں پیغام پہنچایا تھا؟ وہ کہیں گے کہ ہمیں کوئی ڈرانے والا کوئی اور نہیں آیا۔ پھر نوح علیہ السلام سے پوچھا جائے گا کہ آپ کے گواہ کون ہیں۔ وہ عرض کریں گے کہ محمد (صلی اللہ علیہ و آلہ و سلم) اور ان کی امت۔ پھر تمہیں بلایا جائے گا اور تم گواہی دو گے کہ انہوں نے اللہ تعالیٰ کا پیغام پہنچایا تھا۔ یہی اللہ تعالیٰ کے اس فرمان کی تفسیر ہے وَکَذَلِکَ جَعَلْنَاکُمْ أُمَّۃً وَسَطًا۔ (اسی طرح ہم نے تمہیں امت وسط بنایا تاکہ تم لوگوں پر گواہی دو اور رسول اللہ صلی اللہ علیہ و آلہ و سلم تم پر گواہ ہوں ) وسط سے مراد عدل ہے۔ یہ حدیث حسن صحیح ہے۔ محمد بن بشار بھی جعفر بن عون سے اور وہ اعمش سے اسی کی مانند روایت کرتے ہیں۔

٭٭ ہناد، وکیع، اسرائیل، ابو اسحاق، حضرت براء رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم جب مدینہ تشریف لائے تو سولہ سترہ ماہ تک بیت المقدس کی طرف رخ کر کے نماز پڑھتے رہے لیکن چاہتے تھے کہ انہیں خانہ کعبہ کی طرف رخ کرنے کا حکم دیا جائے۔ چنانچہ اللہ تعالیٰ نے یہ آیت نازل کی قَدْ نَرٰى تَقَلُّبَ وَجْہِکَ فِی السَّمَآءِ ۚ فَلَنُوَلِّیَنَّکَ قِبْلَۃً تَرْضٰىھَا ۠فَوَلِّ وَجْہَکَ شَطْرَ الْمَسْجِدِ الْحَرَامِ  2۔ البقرۃ:144)۔ (یعنی ہم آپ صلی اللہ علیہ و آلہ و سلم کا چہرہ (بار بار) آسمان کی طرف اٹھنا دیکھ رہے ہیں۔ آپ صلی اللہ علیہ و آلہ و سلم کا رخ خانہ کعبہ کی طرف پھیر دیں گے جسے آپ پسند کرتے ہیں لہذا اپنا چہرہ خانہ کعبہ کی طرف پھیر لیجئے ) چنانچہ آپ صلی اللہ علیہ و آلہ و سلم کا رخ اسی قبلے کی طرف کر دیا گیا جسے آپ صلی اللہ علیہ و آلہ و سلم پسند فرماتے تھے۔ پھر ایک شخص نے آپ صلی اللہ علیہ و آلہ و سلم کے ساتھ عصر کی نماز پڑھی اس کے بعد اس کا گزر انصار کی ایک جماعت پر ہوا جو عصر کی نماز پڑھ رہے تھے اور رکوع میں تھے۔ ان کا رخ بیت المقدس کی طرف تھا۔ اس نے کہا کہ میں گواہی دیتا ہوں کہ میں نے رسول اللہ صلی اللہ علیہ و آلہ و سلم کے ساتھ نماز پڑھی ہے۔ آپ صلی اللہ علیہ و آلہ و سلم کا رخ کعبہ کی طرف پھیر دیا گیا۔ چنانچہ انہوں نے بھی اپنے چہرے قبلے کی طرف پھیر لئے۔ یہ حدیث حسن صحیح ہے۔ سفیان ثوری اسے ابو اسحاق سے نقل کرتے ہیں۔

٭٭ ہناد، وکیع، سفیان، عبداللہ بن دینار، ابن عمر ہم سے روایت کی ہناد نے ان سے وکیع نے ان سے سفیان نے وہ عبداللہ بن دینار سے اور وہ ابن عمر رضی اللّہ تعالیٰ عنہ نقل کرتے ہیں کہ ابن عمر رضی اللہ تعالیٰ عنہ نے فرمایا کہ وہ (لوگ) فجر کی نماز پڑھ رہے تھے اور رکوع میں تھے۔ اس باب میں حضرت عمرو رضی اللہ تعالیٰ عنہ بن عوف مزنی رضی اللہ تعالیٰ عنہ، ابن عمر رضی اللہ تعالیٰ عنہ، عمارہ بن اوس رضی اللہ تعالیٰ عنہ اور انس بن مالک رضی اللہ تعالیٰ عنہ سے بھی روایت ہے۔ ابن عمر رضی اللہ تعالیٰ عنہ کی حدیث حسن صحیح ہے۔

٭٭ ہناد و ابو عمار، وکیع، اسرائیل سماک، عکرمۃ، حضرت ابن عباس رضی اللہ تعالیٰ عنہ سے روایت ہے کہ جب قبلہ تبدیل ہو گیا تو صحابہ نے عرض کیا یا رسول اللہ صلی اللہ علیہ و آلہ و سلم ہمارے ان بھائیوں کا کیا ہو گا جو بیت المقدس کی طرف چہرے (رخ) کر کے نماز پڑھتے تھے اور اس حکم سے (قبلہ کی تبدیلی) پہلے فوت ہو گئے۔ اس پر آیت نازل ہوئی وَمَا کَانَ اللّٰہُ لِیُضِیْعَ اِیْمَانَکُمْ 2۔ البقرۃ:143)۔ (یعنی اللہ ایسا نہیں کہ تمہارے ایمانوں کو ضائع کر دے )۔ یہ حدیث حسن صحیح ہے۔

٭٭ ابن ابی عمر، سفیان، زہری، حضرت عروہ رضی اللہ تعالیٰ عنہ سے روایت ہے کہ میں نے حضرت عائشہ رضی اللّہ تعالیٰ عنہا سے عرض کیا کہ میں صفاومروہ کے درمیان سعی نہ کرنے والے پر اس عمل میں کوئی مضائقہ نہیں دیکھتا۔ نیز میرے نزدیک اس میں کوئی حرج نہیں کہ ان کے درمیان سعی نہ کروں۔ انہوں نے فرمایا اے بھانجے تو نے کتنی غلط بات کہی ہے۔ نبی اکرم صلی اللہ علیہ و آلہ و سلم نے صفاء اور مروہ کے درمیان سعی کی پھر اس کے بعد مسلمانوں نے بھی ایسا ہی کیا۔ ہاں زمانہ جاہلیت میں جو سرکش مناۃ (بت) کے لئے لبیک کہتا تھا وہ صفاء و مروہ کے درمیان سعی نہیں کرتا تھا۔ پھر اللہ تعالیٰ نے یہ آیت نازل فرمائی فَمَنْ حَجَّ الْبَیْتَ اَوِ اعْتَمَرَ فَلَا جُنَاحَ عَلَیْہِ اَنْ یَّطَّوَّفَ بِہِمَا۔ 2۔ البقرۃ:15) (جو حج بیت اللہ کرے یا عمرہ ادا کرے اس پر صفا اور مروہ کے درمیان سعی کرنے پر کوئی گناہ نہیں ) اگر ایسا ہی ہوتا جیسا کہ تم کہ رہے ہو تو اللہ تعالیٰ فرماتے فَلَا جُنَاحَ عَلَیْہِ أَنْ لَا یَطَّوَّفَ بِہِمَا (یعنی اس پر کوئی گناہ نہیں اگر وہ صفا و مروہ کی سعی نہ کرے ) زہری کہتے ہیں کہ میں نے یہ حدیث ابو بکربن عبدالرحمن بن حارث بن ہشام کے سامنے بیان کی تو انہوں نے اسے بہت پسند کیا اور فرمایا اس میں بڑا علم ہے۔ میں نے کچھ علماء کو کہتے ہوئے سنا ہے کہ عرب میں سے جو لوگ صفا و مروہ کے درمیان سعی نہیں کرتے تھے وہ کہتے تھے کہ ان دو پتھروں کے درمیان سعی کرنا امور جاہلیت میں سے ہے اور انصار میں سے کچھ لوگ کہتے کہ ہمیں بیت اللہ کے طواف کا حکم دیا گیا ہے نہ کہ صفا و مروہ کا۔ چنانچہ اللہ تعالیٰ نے یہ آیت نازل فرمائی اِنَّ الصَّفَا وَالْمَرْوَۃَ مِنْ شَعَاىِٕرِاللّٰہِ۔ 2۔ البقرۃ:158) (یعنی صفا و مروہ اللہ کی نشانیوں میں سے ہیں۔) ابو بکر بن عبدالرحمن کہتے ہیں کہ میرے خیال میں یہ آیت انہی لوگوں کے متعلق نازل ہوئی۔ یہ حدیث حسن صحیح ہے۔

٭٭ عبد بن حمید، یزید بن ابی حکیم، سفیان، حضرت عاصم احول کہتے ہیں کہ میں نے انس بن مالک رضی اللہ تعالیٰ عنہ سے صفاومروہ کے متعلق پوچھا تو انہوں نے فرمایا یہ زمانہ جاہلیت کی نشانیوں میں سے تھے۔ جب اسلام آیا تو ہم نے ان کا طواف چھوڑ دیا۔ پھر اللہ تعالیٰ نے یہ آیت نازل فرمائیإِنَّ الصَّفَا وَالْمَرْوَۃَ مِنْ شَعَائِرِ اللَّہِ 2۔ البقرۃ:158) حضرت انس رضی اللہ تعالیٰ عنہ سے فرمایا ان کے درمیان سعی کرنا نفل عبادت ہے اور جو کوئی نفل نیکی کرے اللہ تعالیٰ قبول فرمانے والا ہے۔ یہ حدیث حسن صحیح ہے۔

٭٭ ابن ابی عمر، سفیان، جعفر بن محمد، محمد، حضرت جابر بن عبداللہ رضی اللہ تعالیٰ عنہ سے روایت ہے کہ میں نے رسول اللہ صلی اللہ علیہ و آلہ و سلم سے سنا جب آپ صلی اللہ علیہ و آلہ و سلم مکہ مکرمہ تشریف لائے تو بیت اللہ کا سات مرتبہ طواف کیا۔ پھر یہ آیت پڑھی وَاتَّخِذُوْا مِنْ مَّقَامِ  اِبْرٰہٖمَ مُصَلًّى 2۔ البقرۃ:125)   (اور تم مقام ابراہیم کو نماز کی جگہ قرار دو) پھر آپ صلی اللہ علیہ و آلہ و سلم نے مقام ابراہیم کے پیچھے نماز پڑھی پھر آئے اور حجر اسود کو بوسہ دیا پھر آپ صلی اللہ علیہ و آلہ و سلم نے فرمایا ہم بھی وہیں سے شروع کرتے ہیں جہاں سے اللہ تعالیٰ نے شروع ) کیا اور یہ آیت پڑھی إِنَّ الصَّفَا وَالْمَرْوَۃَ مِنْ شَعَائِرِ اللَّہِ۔ 2۔ البقرۃ:158)یہ حدیث حسن صحیح ہے۔

٭٭ عبد بن حمید، عبداللہ بن موسی، اسرائیل بن یونس، ابو اسحاق، حضرت براء رضی اللّہ تعالیٰ عنہ سے روایت ہے کہ صحابہ کرام رضی اللہ تعالیٰ عنہ میں جب کوئی روزہ رکھتا پھر افطار کئے بغیر سو جاتا تو وہ دوسری شام تک رات دن کچھ نہ کھاتا۔ حضرت قیس بن صرمہ انصاری رضی اللہ تعالیٰ عنہ روزہ دار تھے افطار کے وقت اپنی بیوی کے پاس تشریف لائے اور پوچھا کیا تیرے پاس کھانا ہے۔ اس نے کہا۔ نہیں۔ لیکن میں جا کر تلاش کرتی ہوں۔ سارا دن کام کرنے کی وجہ سے حضرت قیس بن صرمہ کو نیند آ گئی۔ جب آپ کی زوجہ واپس آئی تو (سوئے ہوئے ) دیکھ کر کہا ہائے تمہاری محرومی۔ پھر جب دوسرے دن دوپہر کا وقت ہوا تو وہ بیہوش ہو گئے۔ چنانچہ اسکا تذکرہ نبی اکرم صلی اللہ علیہ و آلہ و سلم سے کیا گیا اور یہ آیت نازل ہوئی۔ احل لکم۔ تم لوگوں کیلئے روزوں کی راتوں اپنی بیویوں سے (محبت کرنا) حلال کر دیا گیا ہے۔ اس پر وہ لوگ بہت خوش ہوئے نیز اللہ تعالیٰ نے فرمایا (اُحِلَّ لَکُمْ لَیْلَۃَ الصِّیَامِ الرَّفَثُ اِلٰى نِسَآىِٕکُمْ ۭ ھُنَّ لِبَاسٌ لَّکُمْ وَاَنْتُمْ لِبَاسٌ لَّہُنَّ ۭعَلِمَ اللّٰہُ اَنَّکُمْ کُنْتُمْ تَخْتَانُوْنَ اَنْفُسَکُمْ فَتَابَ عَلَیْکُمْ وَعَفَا عَنْکُمْ ۚ فَالْئٰنَ بَاشِرُوْھُنَّ وَابْتَغُوْا مَا کَتَبَ اللّٰہُ لَکُمْ ۠وَکُلُوْا وَاشْرَبُوْا حَتّٰى یَتَبَیَّنَ لَکُمُ الْخَیْطُ الْاَبْیَضُ مِنَ الْخَیْطِ الْاَسْوَدِ مِنَ الْفَجْرِ ۠) 2۔ البقرۃ:187) (یعنی کھاؤ) اور پیو یہاں تک کہ تم لوگوں کیلئے سفید خط سیاہ خط سے متمیز ہو جائے۔ (یعنی واضح ہو جائے )۔ یہ حدیث حسن صحیح ہے۔

٭٭ ہناد، ابو معاویۃ، اعمش، ذر، یسیع کندی، حضرت نعمان بشیر رضی اللہ تعالیٰ عنہ سے روایت سے کہ نبی اکرم صلی اللہ علیہ و آلہ و سلم نے وَقَالَ رَبُّکُمُ ادْعُوْنِیْٓ اَسْتَجِبْ لَکُمْ 40۔غافر:60) (یعنی تمہارا رب کہتا ہے کہ مجھ سے دعا کرو میں قبول کروں گا) کی تفسیر میں فرمایا کہ دعا ہی اصل عبادت ہے اور یہ آیت وَقَالَ رَبُّکُمْ ادْعُونِی أَسْتَجِبْ لَکُمْ إِلَی قَوْلِہِ دَاخِرِینَ 40۔غافر:60) تک پڑھی۔ یہ حدیث حسن صحیح ہے۔

٭٭ احمد بن منیع، ہشیم، حصین، شعبی حضرت عدی بن حاتم سے نقل کرتے ہیں کہ جب یہ آیت نازل ہوئی حَتّٰى یَتَبَیَّنَ لَکُمُ الْخَیْطُ الْاَبْیَضُ مِنَ الْخَیْطِ الْاَسْوَدِ مِنَ الْفَجْرِ 2۔ البقرۃ:187) تو نبی اکرم صلی اللہ علیہ و آلہ و سلم نے مجھ سے فرمایا کہ اس سے مراد رات کی تاریکی میں سے دن کی روشنی کا ظاہر ہونا ہے۔ یہ حدیث حسن صحیح ہے۔

٭٭ احمد بن منیع، ہشیم، مجالد، شعبی، عدی بن حاتم سے اور وہ نبی اکرم صلی اللہ علیہ و آلہ و سلم سے اس کے مثل حدیث نقل کرتے ہیں۔

٭٭ ابن ابی عمر، سفیان، مجالد، شعبی، حضرت عدی بن حاتم سے روایت ہے کہ میں نے رسول اللہ صلی اللہ علیہ و آلہ و سلم سے روزے کے متعلق پوچھا تو آپ صلی اللہ علیہ و آلہ و سلم نے یہ آیت پڑھی حَتَّی یَتَبَیَّنَ لَکُمْ الْخَیْطُ الْأَبْیَضُ مِنْ الْخَیْطِ الْأَسْوَدِ۔ 2۔ البقرۃ:187)(ترجمہ۔ یعنی کھاتے پیتے رہو یہاں تک کہ ظاہر ہو جائے سفید دھاگہ سیاہ دھاگے سے۔ اس سے مراد ہے کہ رات کی تاریکی چلی جائے اور صبح کی سفیدی نمودار ہو جائے ) چنانچہ میں نے دو رسیاں رکھ لیں ایک سفید اور ایک کالی اور رات کے آخر میں انہیں دیکھنے لگتا۔ پھر آپ صلی اللہ علیہ و آلہ و سلم نے مجھ سے کچھ کہا لیکن یہ بات سفیان کو یاد نہیں رہی۔ چنانچہ آپ صلی اللہ علیہ و آلہ و سلم نے فرمایا کہ اس سے مراد رات اور دن ہیں۔ یہ حدیث حسن صحیح ہے۔

٭٭ عبد بن حمید، ضحاک بن مخلد ابو عاصم نبیل، حیوۃ بن شریح، یزید بن ابی حبیب، حضرت اسلم ابو عمران کہتے ہیں کہ ہم جنگ کیلئے روم گئے ہوئے تھے رومیوں کی فوج میں سے ایک بڑی صف مقابلے کیلئے نکلی جن سے مقابلے کیلئے مسلمانوں میں سے بھی اتنی ہی تعداد میں یا اس سے زیادہ آدمی نکلے۔ ان دنوں مصر پر عقبہ بن عامر حاکم تھے جبکہ لشکر کے امیر فضالہ بن عبید تھے۔ مسلمانوں میں سے ایک شخص نے روم کی صف پر حملہ کر دیا یہاں تک کہ انکے اندر چلا گیا۔ اس پر لوگ چیخنے لگے اور کہنے لگے کہ یہ خود کو اپنے ہاتھ سے ہلاکت میں ڈال رہا ہے۔ چنانچہ ابو ایوب انصاری رضی اللہ تعالیٰ عنہ کھڑے ہوئے اور فرمایا اے لوگو تم لوگ اس آیت کی یہ تفسیر کرتے ہو (وَلَا تُلْقُوْا بِاَیْدِیْکُمْ اِلَى التَّہْلُکَۃِ) 2۔ البقرۃ:195)۔ (یعنی تم خود کو اپنے ہاتھوں ہلاکت میں نہ ڈالو)۔ جبکہ حقیقت یہ ہے کہ یہ آیت ہم انصار کے متعلق نازل ہوئی اس لئے کہ جب اللہ تعالیٰ نے اسلام کو غالب کر دیا اور اس کے مددگاروں کی تعداد زیادہ ہو گئی۔ تو ہم لوگ آپس میں ایک دوسرے سے کہنے لگے۔ اب اللہ تعالیٰ نے اسلام کو غالب کر دیا اور اس کی مدد کرنے والے بہت ہیں اور ہمارے اموال (کھیتی باڑی وغیرہ) ضائع ہو گئے ہیں۔ ہمارے لئے بہتر ہو گا کہ ہم ان کی اصلاح کریں۔ اس پر یہ آیت نازل ہوئی۔ چنانچہ اللہ تعالیٰ نے ہماری بات جواب کے میں یہ آیت نازل فرمائی وَأَنْفِقُوا فِی سَبِیلِ اللَّہِ وَلَا تُلْقُوا بِأَیْدِیکُمْ إِلَی التَّہْلُکَۃِ 2۔ البقرۃ:195) (یعنی تم اللہ کی راہ میں خرچ کرو اور خود کو ہلاکت میں نہ ڈالو) چنانچہ ہلاکت یہ تھی کہ ہم اپنے احوال اور کھیتی باڑی کی اصلاح میں لگ جائیں اور جنگ و جہاد کو ترک کر دیں۔ راوی کہتے ہیں کہ ابو ایوب رضی اللہ تعالیٰ عنہ ہمیشہ جہاد ہی میں رہے یہاں تک کہ دفن بھی روم ہی کی سرزمین میں ہوئے۔ یہ حدیث حسن صحیح ہے۔

٭٭ علی بن حجر، ہشیم، مغیرۃ، حضرت مجاہد رضی اللہ عنہ کہتے ہیں کہ حضرت کعب بن عجرہ رضی اللہ تعالیٰ عنہ نے فرمایا اس ذات کی قسم جس کے قبضہ قدرت میں میری جان ہے یہ آیت میرے ہی متعلق نازل ہوئی  فَمَنْ کَانَ مِنْکُمْ مَّرِیْضًا اَوْ بِہٖٓ اَذًى مِّنْ رَّاْسِہٖ فَفِدْیَۃٌ مِّنْ صِیَامٍ اَوْ صَدَقَۃٍ اَوْ نُسُکٍ ۚ  2۔ البقرۃ:196) (ترجمہ۔ اگر تم میں سے کوئی بیمار ہو یا اسکے سر میں تکلیف ہو تو روزے، خیرات یا قربانی سے اسکا فدیہ ادا کرو)۔ کہتے ہیں کہ ہم صلح حدیبیہ کے مواقع پر نبی اکرم صلی اللہ علیہ و آلہ و سلم کے ساتھ احرام کی حالت میں تھے۔ ہمیں مشرکین نے روک دیا۔ میرے بال کانوں تک لمبے تھے اور جوئیں میرے منہ پر گرنے لگیں تھیں۔ اتنے میں رسول اللہ صلی اللہ علیہ و آلہ و سلم میرے پاس سے گزرے اور دیکھا تو فرمایا لگتا ہے کہ تمہارے سر کی جوئیں تمہیں اذیت (تکلیف) دے رہی ہیں۔ عرض کیا۔ جی ہاں۔ آپ صلی اللہ علیہ و آلہ و سلم نے فرمایا تو پھر بال منڈوا دو۔ اس طرح یہ آیت نازل ہوئی۔ مجاہد کہتے ہیں کہ روزے تین دن کے، کھانا کھلائے تو چھ مسکینوں کو اور قربانی کرے تو ایک بکری یا اس سے زیادہ۔

٭٭ علی بن حجر، ہشیم، ابو بشیر، مجاہد، عبدالرحمن بن لیلی، کعب بن عجرہ رضی اللہ عنہم سے روایت کی علی بن حجرنے ان سے ہشیم نے وہ ابو بشیر وہ مجاہد وہ عبدالرحمن بن لیلی اور وہ کعب بن عجرہ رضی اللہ تعالیٰ عنہ سے اسی کی مانند حدیث نقل کرتے ہیں۔ یہ حدیث حسن صحیح ہے۔

٭٭ علی بن حجر، ہشیم، اشعث بن سوار، شعبی، عبداللہ بن معقل، کعب بن عجرہ ہم سے روایت کی علی بن حجر نے ان سے ہشیم نے ان سے اشعث بن سوار نے انہوں نے شعبی سے انہوں نے عبداللہ بن معقل سے اور انہوں نے کعب بن عجرہ سے اسی کی مانند نقل کیا ہے۔ یہ حدیث حسن صحیح ہے۔ عبدالرحمن بن اصبہانی بھی عبداللہ بن معقل سے روایت کرتے ہیں۔

٭٭ علی بن حجر، اسماعیل، ایوب، مجاہد، عبدالرحمن بن ابی لیلی، کعب بن عجرہ رضی اللہ عنہم سے روایت کی علی بن حجر نے ان سے اسماعیل نے وہ ایوب وہ مجاہد وہ عبدالرحمن بن ابی لیلی اور وہ کعب بن عجرہ رضی اللہ تعالیٰ عنہ سے نقل کرتے ہیں کہ نبی اکرم صلی اللہ علیہ و آلہ و سلم میرے پاس تشریف لائے تو میں ایک ہانڈی کے نیچے آگ سلگارہا تھا اور جوئیں میری پیشانی پر جھڑ رہی تھیں۔ آپ صلی اللہ علیہ و آلہ و سلم نے پوچھا کہ کیا یہ تمہیں تکلیف دیتی ہیں ؟ عرض کیا جی ہاں۔ فرمایا سر کے بال منڈوا دو اور قربانی کرو، دو یا تین روزے رکھ لو یا پھر چھ مسکینوں کو کھانا کھلاؤ۔ ابو ایوب کہتے ہیں کہ مجھے یہ یاد نہیں رہا کہ کون سی چیز پہلے فرمائی۔ یہ حدیث حسن صحیح ہے۔

٭٭ ابن ابی عمر، سفیان بن عیینہ، سفیان ثوری، بکیر بن عطاء، حضرت عبدالرحمن بن یعمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے تین مرتبہ فرمایا کہ حج عرفات میں (ٹھہرنا) ہے اور منی کا قیام تین دن تک ہے لیکن اگر کوئی جلدی کرتے ہوئے دو دن میں ہی چلا گیا اس پر بھی کوئی گناہ نہیں اور اگر تین دن تک قیام کرے تو بھی کوئی حرج نہیں۔ نیز جو شخص عرفات میں طلوع فجر سے پہلے پہنچ گیا اس کا حج ہو گیا۔ ابن عمر رضی اللہ تعالیٰ عنہ، سفیان بن عیینہ کا قول نقل کرتے ہیں کہ ثوری کی بیان کردہ یہ حدیث بہت عمدہ ہے۔ یہ حدیث حسن صحیح ہے۔ اسے شعبہ نے بھی بکیر بن عطاء سے نقل کیا ہے۔ لیکن اس حدیث کو ہم صرف بکیر بن عطاء ہی کی روایت سے جانتے ہیں۔

٭٭ ابن ابی عمر، سفیان، ابن جریج، ابن ملیکۃ، حضرت عائشہ رضی اللہ تعالیٰ عنہا سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالیٰ کے نزدیک جھگڑالو (لڑائی جھگڑا کرنے والا) آدمی سب سے زیادہ ناپسندیدہ ہے۔ یہ حدیث حسن صحیح ہے۔

٭٭ عبد بن حمید، سلیمان بن حرب، حماد بن سلمۃ، ثابت، حضرت انس رضی اللہ تعالیٰ عنہ فرماتے ہیں کہ اگر یہودیوں میں سے کوئی عورت ایام حیض میں ہوتی تو وہ لوگ نہ اسکے ساتھ کھاتے پیتے اور نہ میل جول رکھتے چنانچہ نبی اکرم صلی اللہ علیہ و آلہ و سلم سے اس مسئلے کے متعلق دریافت کیا گیا تو اللہ تعالیٰ نے یہ آیت نازل فرمائی وَیَسَْلُوْنَکَ عَنِ الْمَحِیْضِ ۭ قُلْ ھُوَ اَذًى 2۔ البقرۃ:22) (یعنی یہ آپ صلی اللہ علیہ و آلہ و سلم سے حیض کے متعلق پوچھتے ہیں تو آپ صلی اللہ علیہ و آلہ و سلم فرما دیجئے کہ یہ ناپاکی ہے ) پھر آپ صلی اللہ علیہ و آلہ و سلم نے حکم دیا کہ ان کے ساتھ کھایا پیا جائے اور انہیں گھروں میں اپنے ساتھ رکھا جائے نیز ان کے ساتھ جماع کے علاوہ سب کچھ (یعنی بوس و کنار وغیرہ) کرنا جائز ہے۔ اس پر یہودی کہنے لگے کہ یہ ہمارے ہر کام کی مخالفت کرتے ہیں۔ حضرت انس رضی اللہ تعالیٰ عنہ فرماتے ہیں کہ عباد بن بشیر اور اسید بن حضیر آئے اور آپ صلی اللہ علیہ و آلہ و سلم کو یہود کے اس قول کی خبر دینے کے بعد عرض کیا۔ یا رسول اللہ صلی اللہ علیہ و آلہ و سلم کیا ہم حیض کے ایام میں جماع بھی نہ کرنے لگیں تاکہ ان کی مخالفت پوری ہو جائے۔ یہ بات سن کر نبی اکرم صلی اللہ علیہ و آلہ و سلم کا چہرہ مبارک غصے سے متغیر ہو گیا۔ یہاں تک کہ ہم سمجھے کہ شاید آپ صلی اللہ علیہ و آلہ و سلم ان سے ناراض ہو گئے ہیں اور پھر اٹھ کر چل دئیے۔ اسی وقت ان دونوں کیلئے دودھ بطور ہدیہ آیا تو آپ صلی اللہ علیہ و آلہ و سلم نے انہیں بھیج دیا اور انہوں نے پیا۔ اس طرح ہمیں علم ہوا کہ آپ صلی اللہ علیہ و آلہ و سلم ان سے ناراض نہیں ہیں۔ یہ حدیث حسن ہے۔ محمد بن عبدالاعلی اسے عبدالرحمن بن مہدی سے اور وہ حماد بن سلمہ سے اسی کی مانند نقل کرتے ہیں۔

٭٭ ابن ابی عمر، سفیان، حضرت ابن منکدر کہتے ہیں کہ حضرت جابر رضی اللہ تعالیٰ عنہ نے فرمایا یہودی کہا کرتے تھے کہ جو شخص اپنی بیوی سے پچھلی طرف سے اس طرح صحبت کرے کہ دخول قبل (یعنی آلہ تناسل کا دخول) اگلے حصہ میں ہی ہو تو اسکا بچہ بھینگا پیدا ہوتا ہے۔ اس پر یہ آیت نازل ہوئی نِسَآؤُکُمْ حَرْثٌ لَّکُمْ ۠ فَاْتُوْا حَرْثَکُمْ اَنّٰى شِئْتُمْ  2۔ البقرۃ:223) تمہاری عورتیں تمہاری کھیتیاں ہیں لہذا اپنی کھیتی میں جہاں سے چاہو داخل کرو۔ یہ حدیث حسن صحیح ہے۔

٭٭ محمد بن بشار، عبدالرحمن بن مہدی، سفیان، ابن خثیم، ابن سابط، حفصۃ بن عبدالرحمن، حضرت ام سلمہ رضی اللہ تعالیٰ عنہا نبی اکرم صلی اللہ علیہ و آلہ و سلم سے اس آیت (نِسَآؤُکُمْ حَرْثٌ لَّکُمْ ۠ فَاْتُوْا حَرْثَکُمْ اَنّٰى شِئْتُمْ) 2۔ البقرۃ:223) کی تفسیر نقل کرتی ہیں کہ اس سے مراد ایک ہی سوراخ (میں داخل کرنا) ہے۔ یہ حدیث حسن صحیح ہے۔ ابن خثیم کا نام عبداللہ بن عثمان بن خثیم ہے اور ابن سابط وہ عبدالرحمن بن عبداللہ بن سابط جمحی مکی ہیں اور حفصہ وہ عبدالرحمن بن ابو بکر صدیق کی بیٹی ہیں۔ بعض روایات میں فی سمام واحد کے الفاظ بھی مروی ہیں۔

٭٭ عبد بن حمید، حسن بن موسی، یعقوب بن عبداللہ اشعر، جعفر بن ابی مغیرۃ، سعید بن جبیر، حضرت ابن عباس رضی اللہ تعالیٰ عنہما سے روایت ہے کہ حضرت عمر رضی اللہ تعالیٰ عنہ نبی اکرم صلی اللہ علیہ و آلہ و سلم کی خدمت میں حاضر ہوئے اور عرض کیا یا رسول اللہ صلی اللہ علیہ و آلہ و سلم میں ہلاک ہو گیا۔ آپ صلی اللہ علیہ و آلہ و سلم نے پوچھا کس طرح۔ عرض کیا۔ میں نے آج رات اپنی سواری پھیر دی۔ حضرت ابن عباس رضی اللہ تعالیٰ عنہ کہتے ہیں کہ آپ صلی اللہ علیہ و آلہ و سلم خاموش رہے پھر یہ آیت نازل ہوئی نِسَآؤُکُمْ حَرْثٌ لَّکُمْ ۠ فَاْتُوْا حَرْثَکُمْ اَنّٰى شِئْتُمْ  2۔ البقرۃ:223)(یعنی جس طرف سے چاہو (قبل میں ) صحبت کرو البتہ پاخانے کی جگہ اور حیض سے اجتناب کرو) یہ حدیث غریب ہے۔ یعقوب وہ عبداللہ اشعری کے بیٹے ہیں اور یہ یعقوب قمی ہیں۔

٭٭ عبد بن حمید، ہشام بن قاسم، مبارک بن فضالۃ، حسن، حضرت معقل بن یسار رضی اللہ تعالیٰ عنہ فرماتے ہیں کہ میں نے عہد رسالت میں اپنی بہن کا کسی مسلمان سے نکاح کیا۔ تھوڑا عرصہ وہ ساتھ رہے پھر اس نے طلاق دے دی اور عدت گزر جانے تک رجوع نہیں کیا یہاں تک کہ عدت گزر گئی۔ پھر وہ دونوں (یعنی میاں، بیوی) ایک دوسرے کو چاہنے لگے۔ چنانچہ دوسرے لوگوں کے ساتھ اس آدمی نے بھی نکاح کا پیغام بھیجا تو میں (یعنی معقل بن یسار رضی اللہ تعالیٰ عنہ) نے کہا اے کمینے میں نے اسے تمہارے نکاح میں دے کر تمہاری عزت افزائی کی تھی اور تم نے اسے طلاق دے دی۔ اللہ کی قسم وہ کبھی تمہاری طرف رجوع نہیں کرئے گی۔ راوی کہتے ہیں کہ اللہ تعالیٰ ان دونوں کی ایک دوسرے کی ضرورت کو جانتا تھا۔ چنانچہ یہ آیت کریمہ نازل ہوئیں وَاِذَا طَلَّقْتُمُ النِّسَآءَ فَبَلَغْنَ اَجَلَہُنَّ فَلَا تَعْضُلُوْھُنَّ اَنْ یَّنْکِحْنَ اَزْوَاجَہُنَّ   إِلَی قَوْلِہِ وَأَنْتُمْ لَا تَعْلَمُونَ 2۔ البقرۃ:232)  (اور اگر تم میں سے کچھ لوگ اپنی بیویوں کو طلاق دے دیں اور ان کی عدت پوری ہو جائے تو تم انہیں اپنے سابق شوہروں سے (دوبارہ) نکاح کرنے سے مت روکو) بشرطیکہ وہ قاعدے کے مطابق اور باہم رضامند ہوں۔ اس سے اس شخص کو نصیحت کی جاتی ہے جو اللہ اور یوم آخرت پر ایمان رکھتا ہے۔ اس نصیحت کا قبول کرنا تمہارے لئے زیادہ صفائی اور پاکی کی بات ہے کیونکہ اللہ جانتا ہے اور تم نہیں جانتے ) جب معقل رضی اللہ تعالیٰ عنہ نے یہ آیات سنیں تو فرمایا اللہ ہی کیلئے سمع واطاعت ہے۔ پھر اسے بلایا اور فرمایا میں اسے تمہارے نکاح میں دے کر تمہارا اکرام کرتا ہوں۔ یہ حدیث حسن صحیح ہے۔ اور کئی سندوں سے حسن سے منقول ہے۔ اس حدیث میں اس بات پر دلالت ہے کہ بغیر ولی کے نکاح جائز نہیں۔ اس لئے کہ معقل بن یسار رضی اللہ تعالیٰ عنہ کی بہن مطلقہ تھیں۔ چنانچہ اگر نکاح کا اختیار ہوتا تو وہ اپنا نکاح خود کر لیتیں اور معقل بن یسار رضی اللہ تعالیٰ عنہ کی محتاج نہ ہوتیں اس آیت میں خطاب بھی اولیاء (سرپرستوں ) کیلئے ہے کہ انہیں نکاح سے مت روکو۔ لہذا آیت اس بات پر دلالت کرتی ہے کہ نکاح کا اختیار عورتوں کی رضامندی کے ساتھ ان کے اولیاء (سرپرستوں ) کو ہے۔

٭٭ قتیبہ، مالک بن انس، (دوسرا طریق) انصاری، معن، مالک، زید بن اسلم، قعقاع بن حکیم، حضرت عائشہ رضی اللہ تعالیٰ عنہا کے مولی یونس کہتے ہیں کہ حضرت عائشہ رضی اللہ تعالیٰ عنہا نے مجھے حکم دیا کہ ان کے لئے ایک مصحف (قرآن کریم کا نسخہ) لکھوں اور جب اس آیت (حٰفِظُوْا عَلَی الصَّلَوٰتِ وَالصَّلٰوۃِ الْوُسْطٰى) 2۔ البقرۃ:238)  پر پہنچوں تو انہیں بتاؤں چنانچہ جب میں اس آیت پر پہنچا تو انہیں بتایا۔ انہوں نے یہ حکم دیا کہ یہ آیت اس طرح لکھو (حَافِظُوا عَلَی الصَّلَوَاتِ وَالصَّلَاۃِ الْوُسْطَی) 2۔ البقرۃ: 238) (ترجمہ۔ نمازوں کی حفاظت کرو نیز عصر کی نماز کی بھی اور اللہ کے سامنے ادب کے ساتھ کھڑے رہو) پھر حضرت عائشہ رضی اللہ تعالیٰ عنہا نے فرمایا میں نے یہ آیت نبی اکرم صلی اللہ علیہ و آلہ و سلم سے اسی طرح سنی ہے۔ اس باب میں حضرت حفصہ رضی اللہ تعالیٰ عنہا سے بھی روایت ہے۔ یہ حدیث حسن صحیح ہے۔

٭٭ حمید بن مسعدۃ، یزید بن زریع، سعید، قتادۃ، حسن، حضرت سمرہ بن جندب رضی اللہ تعالیٰ عنہ کہتے ہیں کہ نبی اکرم صلی اللہ علیہ و آلہ و سلم نے ارشاد فرمایا درمیانی نماز سے مراد عصر کی نماز ہے۔ یہ حدیث حسن صحیح ہے۔


٭٭ ہناد، عبدۃ، سعید بن ابی عروبۃ، قتادۃ، ابو حسان اعرج، عبدہ سلیمان حضرت علی رضی اللہ تعالیٰ عنہ سے نقل کرتے ہیں کہ رسول اللہ صلی اللہ علیہ و آلہ و سلم نے غزوہ خندق کے موقع پر مشرکین کیلئے بدعا کرتے ہوئے فرمایا اے اللہ ان (کفار) کی قبروں اور گھروں کو آگ سے بھر دے جیسے ان لوگوں نے ہمیں درمیانی نماز پڑھنے سے غروب آفتاب تک مشغول کر دیا (یعنی عصر کی نماز)۔ یہ حدیث حسن صحیح ہے۔ اور کئی سندوں سے حضرت علی رضی اللہ تعالیٰ عنہ سے منقول ہے۔ ابو حسان اعراج کا نام مسلم ہے۔

 ٭٭ محمود بن غیلان، ابو نضر ابو داؤد، محمد بن طلحۃ بن مصرف، زبید، مرۃ، حضرت عبداللہ بن مسعود رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا صلوۃ وسطی یعنی درمیانی نماز عصر کی نماز ہے۔ اس باب میں حضرت زید بن ثابت رضی اللہ تعالیٰ عنہ، ابو ہاشم رضی اللہ تعالیٰ عنہ اور ابو ہریرہ رضی اللہ تعالیٰ عنہ سے بھی روایت۔ یہ حدیث حسن صحیح ہے۔

٭٭ احمد بن منیع، مروان بن معاویۃ ویزید بن ہارون و محمد بن عبید، اسماعیل بن ابی خالد، حارث بن شبیل، حضرت زید بن ارقم رضی اللہ تعالیٰ عنہ سے روایت ہے کہ ہم رسول اللہ صلی اللہ عیہ و آلہ و سلم کے زمانہ میں نماز میں باتیں کر لیا کرتے تھے۔ پھر یہ آیت نازل ہوئی (وَقُوْمُوْا لِلّٰہِ قٰنِتِیْنَ) 2۔ البقرۃ:238) یعنی اللہ کیلئے با ادب کھڑے ہوا کرو۔ چنانچہ ہمیں نماز کے دوران خاموش رہنے کا حکم دیا گیا۔

٭٭ احمد بن منیع، ہشیم، اسماعیل بن ابی خالد ہم سے روایت کی احمد بن منیع نے ان سے ہشیم نے اور وہ اسماعیل بن ابی خالد سے اسی کی مانند نقل کرتے ہیں لیکن اس میں  وَنُہِینَا عَنْ الْکَلَامِ  (یعنی ہمیں بات کرنے سے روک دیا گیا) کے الفاظ زیادہ ذکر کرتے ہیں۔ یہ حدیث حسن صحیح ہے۔ اور ابو عمرو شیبانی کا نام سعد بن ایاس ہے۔

٭٭ عبد اللہ بن عبدالرحمن، عبید اللہ بن موسی، اسرائیل، سدی، ابو مالک، حضرت براء رضی اللہ عنہ کہتے ہیں کہ (وَلَا تَیَمَّمُوا الْخَبِیثَ مِنْہُ تُنْفِقُونَ )۔ انصار کے بارے میں نازل ہوئی۔ ہم لوگ کھجوروں والے تھے اور ہر شخص اپنی حیثیت کے مطابق تھوڑی یا زیادہ کھجوریں لے کر حاضر ہوتا۔ کچھ لوگ گچھا یا دو گچھے لا کر مسجد میں لٹکا دیتے پھر اصحاب صفہ رضی اللہ تعالیٰ عنہ کیلئے کہیں سے کھانا مقرر نہیں تھا اگر ان میں سے کسی کو بھوک لگتی تو وہ گچھے کے پاس آتا اور اپنی لاٹھی مارتا جس سے کچی اور پکی کھجوریں گر جاتیں اور وہ کھا لیتا۔ کچھ لوگ ایسے بھی تھے جو خیرات دینے میں رغبت نہیں رکھتے تھے۔ وہ ایسا گچھا لا کر لٹکا دیتے اس پر یہ آیت نازل ہوئی۔ وَلَا تَیَمَّمُوا الْخَبِیْثَ مِنْہُ تُنْفِقُوْنَ وَلَسْتُمْ بِاٰخِذِیْہِ اِلَّآ اَنْ تُغْمِضُوْا فِیْہِ 2۔ البقرۃ:268)  (اے ایمان والو ! اپنی کمائی میں سے عمدہ چیز خرچ کرو اور اس میں سے جو ہم تمہارے لئے زمین سے پیدا کیا ہے ) اور ردی (خراب) چیزوں کو خرچ کرنے کی نیت نہ کرو۔ حالانکہ تم خود کبھی ایسی چیز کو نہیں لیتے مگر یہ کہ چشم پوشی کر جاؤ اور یقین رکھو کہ اللہ تعالیٰ کسی کے محتاج نہیں اور تعریف کے لائق ہیں ) راوی فرماتے ہیں کہ اس کے بعد ہم میں سے ہر آدمی اچھی چیز لے کر آتا۔ یہ حدیث حسن صحیح غریب ہے۔ ابو مالک کا نام غوان ہے وہ قبیلہ بنوغفار سے تعلق رکھتے ہیں۔ سفیان ثوری بھی سدی سے اس بارے میں کچھ نقل کرتے ہیں۔

٭٭ ہناد، ابو الاحوص، عطاء بن سائب، مرۃ ہمدانی، حضرت عبداللہ بن مسعود رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا انسان پر شیطان کا بھی ایک اثر ہوتا ہے اور فرشتے کا بھی۔ شیطان کا اثر شر کا وعدہ اور حق کی تکذیب ہے جبکہ فرشتے کا اثر بھلائی کا وعدہ دینا اور حق بات کی تصدیق کرنا ہے۔ پس جو شخص اپنے اندر اسے پائے تو جان لے کہ یہ اللہ تعالیٰ کی طرف سے ہے اور اللہ تعالیٰ کی تعریف بیان کرے اور جو کوئی پہلے والا اثر پائے تو شیطان سے اللہ کی پناہ مانگے پھر آپ صلی اللہ علیہ و آلہ و سلم نے یہ آیت پڑھی (اَلشَّیْطٰنُ یَعِدُکُمُ الْفَقْرَ وَیَاْمُرُکُمْ بِالْفَحْشَآءِ ) 2۔ البقرۃ:268) (ترجمہ۔ شیطان تمہیں محتاجی سے ڈراتا ہے اور بے حیائی کا حکم دیتا ہے ) یہ حدیث حسن صحیح غریب ہے۔ ہم اس حدیث کو صرف ابو الاحوص کی روایت سے مرفوعاً جانتے ہیں۔

٭٭ عبد بن حمید، ابو نعیم، فضیل بن مرزوق، عدی بن ثابت، ابو حازم، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اے لوگو اللہ تعالیٰ پاک ہے اور پاکیزہ چیز ہی کو قبول کرتا ہے اور اللہ تعالیٰ نے ایمان والوں کو بھی اسی چیز کا حکم دیا ہے جس کا اپنے رسولوں کو دیا اور فرمایا یَا أَیُّہَا الرُّسُلُ کُلُوا مِنْ الطَّیِّبَاتِ وَاعْمَلُوا صَالِحًا إِنِّی بِمَا تَعْمَلُونَ عَلِیمٌ (اے پیغمبرو تم پاکیزہ چیزوں میں سے کھاؤ اور نیک عمل کرو اس لئے کہ میں تمہارے اعمال کے متعلق جانتا ہوں ) پھر مؤمنوں کو مخاطب کر کے فرمایا یَا أَیُّہَا الَّذِینَ آمَنُوا کُلُوا مِنْ طَیِّبَاتِ مَا رَزَقْنَاکُمْ (اے ایمان والو ہماری عطا کی ہوئی چیزوں میں سے بہترین چیزیں کھاؤ) راوی کہتے ہیں کہ پھر نبی اکرم صلی اللہ علیہ و آلہ و سلم نے اس شخص کا ذکر کیا جو طویل سفر کرتا ہے پریشان ہے اور اس کے بال خاک آلود ہو رہے ہیں وہ اپنے ہاتھ آسمان کی طرف پھیلا کر کہتا ہے۔ اے رب۔ اے رب حالانکہ اس کا کھانا پینا، پہننا سب حرام چیزوں سے ہے اسے حرام ہی سے خوراک دی گئی پھر اس کی دعا کیسے قبول ہو۔ یہ حدیث حسن غریب ہے۔ ہم اسے فضیل بن مرزوق کی روایت سے پہچانتے ہیں۔ ابو حازم اشجعی کا نام سلمان مولی عزہ اشجعیہ ہے۔

٭٭ عبد بن حمید، عبید اللہ بن موسی، اسرائیل، سدی کہتے ہیں کہ مجھے حضرت علی رضی اللہ تعالیٰ عنہ سے سنی کہ یہ آیت وَاِنْ تُبْدُوْا مَا فِیْٓ اَنْفُسِکُمْ اَوْ تُخْفُوْہُ یُحَاسِبْکُمْ بِہِ اللّٰہُ  ۭ فَیَغْفِرُ لِمَنْ یَّشَآءُ وَیُعَذِّبُ مَنْ یَّشَآء  2۔ البقرۃ:284) (خواہ تم اپنے دل کی بات چھپاؤ یا ظاہر کرو اللہ اس کا حساب لے گا پھر جسے چاہے گا بخش دے گا اور جسے چاہے گا عذاب دے گا) نازل ہوئی تو اس نے غمگین کر دیا ہم سوچنے لگے کہ اگر کوئی دل میں گناہ کا خیال کرے اور اس پر حساب ہونے لگا تو ہمیں کیا معلوم کہ اس میں سے کیا معاف کیا جائے گا اور کیا نہیں۔ چنانچہ یہ آیت نازل ہوئی اور اسے منسوخ کر دیا لَا یُکَلِّفُ اللّٰہُ نَفْسًا اِلَّا وُسْعَہَا  ۭ لَہَا مَا کَسَبَتْ وَعَلَیْہَا مَا اکْتَسَبَتْ  2۔ البقرۃ:286) (اللہ تعالیٰ کسی کو اسکی طاقت سے زیادہ کا مکلف نہیں کرتا ہر ایک کیلئے وہی ہے جو اس نے کمایا ہے اور ہر ایک پر اپنی برائی کا وبال ہے )۔ یعنی خیال پر حساب نہیں ہو گا۔

٭٭ عبد بن حمید، حسن بن موسیٰ و روح بن عبادۃ، حماد بن سلمۃ، علی بن زید، حضرت امیہ نے حضرت عائشہ رضی اللہ تعالیٰ عنہا سے ان تبدو مافی۔ اور من یعمل۔ کی تفسیر پوچھی تو آپ رضی اللہ تعالیٰ عنہ نے فرمایا میں نے جب سے ان آیات کی تفسیر نبی اکرم صلی اللہ علیہ و آلہ و سلم سے پوچھی ہے اس وقت سے کسی نے مجھ سے ان کے متعلق نہیں پوچھا۔ رسول اللہ صلی اللہ علیہ و آلہ و سلم نے فرمایا ان سے مراد اللہ تعالیٰ کا اپنے بندوں کو مصیبتوں میں گرفتار کرنا ہے مثلاً بخار یا کوئی غمگین کر دینے والا حادثہ یہاں تک کہ کبھی اپنے کرتے کے بازو (جیب) وغیرہ میں کوئی چیز رکھنے کے بعد اسے گم کر دینا ہے اور پھر اسکے متعلق پریشان ہونا ہے تو اس پریشانی پر بھی اس کے گناہ معاف کئے جاتے ہیں۔ یہاں تک کہ وہ گناہوں سے اس طرح نکل جاتا ہے جیسے آگ کی بھٹی سے خالص سونا صاف ہو کر نکلتا ہے۔ یہ حدیث حضرت عائشہ رضی اللہ تعالیٰ عنہا کی روایت سے حسن غریب ہے۔ ہم اسے صرف حماد بن سلمہ کی روایت سے جانتے ہیں۔

٭٭ محمود بن غیلان، وکیع، سفیان، آدم بن سلیمان، سعید بن جبیر، حضرت ابن عباس رضی اللہ تعالیٰ عنہ فرماتے ہیں کہ جب آیت (وَاِنْ تُبْدُوْا مَا فِیْٓ اَنْفُسِکُمْ اَوْ تُخْفُوْہُ یُحَاسِبْکُمْ بِہِ اللّٰہُ) 2۔ البقرۃ:284)۔ نازل ہوئی تو صحابہ کرام رضی اللہ تعالیٰ عنہ کے دلوں میں اتنا خوف بیٹھ گیا کہ کسی اور چیز سے نہیں بیٹھا تھا۔ انہوں نے اس خوف کا تذکرہ نبی اکرم صلی اللہ علیہ و آلہ و سلم سے کیا تو آپ صلی اللہ علیہ و آلہ و سلم نے فرمایا کہو کہ ہم نے سنا اور اطاعت کی۔ چنانچہ اللہ تعالیٰ نے ان کے دلوں میں ایمان داخل کر دیا اور یہ آیت نازل فرمائی (اٰمَنَ الرَّسُوْلُ بِمَآ اُنْزِلَ اِلَیْہِ مِنْ رَّبِّہٖ وَالْمُؤْمِنُوْنَ ۭ کُلٌّ اٰمَنَ بِاللّٰہِ وَمَلٰۗىِٕکَتِہٖ وَکُتُبِہٖ وَرُسُلِہٖ  ۣلَا نُفَرِّقُ بَیْنَ اَحَدٍ مِّنْ رُّسُلِہٖ ۣ وَقَالُوْا سَمِعْنَا وَاَطَعْنَا ڭ غُفْرَانَکَ رَبَّنَا وَاِلَیْکَ الْمَصِیْرُ  ٢٨٥لَا یُکَلِّفُ اللّٰہُ نَفْسًا اِلَّا وُسْعَہَا  ۭ لَہَا مَا کَسَبَتْ وَعَلَیْہَا مَا اکْتَسَبَتْ  ۭرَبَّنَا لَا تُؤَاخِذْنَآ اِنْ نَّسِیْنَآ اَوْ اَخْطَاْنَا ) 2۔ البقرۃ:284)۔ (ترجمہ۔ رسول اس چیز کا اعتقاد رکھتے ہیں جو ان پر ان کے رب کی طرف نازل کی گئی اس طرح مؤمنین بھی یہ سب اللہ، اسکے فرشتوں اس کی کتابوں اور اس کے تمام پیغمبروں میں سے کسی کے درمیان تفریق نہیں کرتے اور سب نے کہا ہم نے سنا اور اطاعت کی۔ اے ہمارے پروردگار ہم تیری بخشش کے طلبگار ہیں اور ہمیں تیری طرف ہی لوٹنا ہے۔ اللہ تعالیٰ کسی شخص کو اسکی طاقت سے زیادہ مکلف نہیں کرتا اسے ثواب بھی اس کا ہوتا ہے جو وہ ارادے کرتا ہے اور گناہ بھی۔ اے ہمارے رب اگر ہم سے بھول چوک ہو جائے تو ہمارا مواخذہ نہ فرما۔ (اس دعا پر اللہ تعالیٰ فرماتے ہیں ) میں نے قبول کی (پھر وہ دعا کرتے ہیں ) اے ہمارے رب ہم پر سخت حکم نہ بھیج جیسا کہ تو نے پہلی امتوں پر بھیجا تھا۔ (اللہ تعالیٰ فرماتا ہے ) میں نے یہ دعا بھی قبول کی (پھر وہ لوگ دعا کرتے ہیں )۔ اے ہمارے رب ہم پر ایسا بوجھ نہ ڈال جسے سہنے کی ہم میں طاقت نہ ہو۔ اور ہمیں معاف فرما، ہماری مغفرت فرما، ہم پر رحم فرما اس لئے کہ تو ہی ہمارا کارساز ہے۔ لہذا ہمیں کافروں پر غلبہ عطا فرما۔ اللہ تعالیٰ فرماتے ہیں میں نے یہ دعا بھی قبول کی۔ یہ حدیث حسن صحیح ہے اور ایک اور سند سے بھی ابن عباس رضی اللہ تعالیٰ عنہ سے منقول ہے۔ اس باب میں حضرت ابو ہریرہ رضی اللہ تعالیٰ عنہ سے بھی حدیث منقول ہے۔ آدم بن سلیمان کے متعلق کہا جاتا ہے کہ وہ یحیی کے والد ہیں۔



باب سورۃآل عمران کے متعلق

عبد بن حمید، ابو ولید، یزید بن ابراہیم، ابن ابی ملیکۃ، قاسم بن محمد، حضرت عائشہ رضی اللہ تعالیٰ عنہا فرماتی ہیں ھوالذی انزل علیک۔ ترجمہ۔ وہی ہے جس نے آپ صلی اللہ علیہ و آلہ و سلم پر ایسی کتاب نازل کی جس کا ایک حصہ وہ آیات ہیں جو کہ محکم ہیں (یعنی اشتباہ سے محفوظ ہیں ) اور انہی آیات پر کتاب کا اصل مدار ہے۔ اور دوسرا حصہ وہ ہے جس میں ایسی آیات ہیں جو مشتبہ المراد ہیں چنانچہ جن لوگوں کے دلوں میں کجی ہے وہ اس کے اسی حصے کے پیچھے ہو لیتے ہی جو مشتبہ المراد ہے۔ ان کی غرض فتنے کی ہی ہوتی ہے اور اسکا (غلط) مطلب ڈھونڈنے کی۔ حالانکہ اسکا مطلب اللہ کے سوا کوئی نہیں جانتا۔ (سورۃآل عمران آیت) کے متعلق رسول اللہ صلی اللہ علیہ و آلہ و سلم سے پوچھا گیا۔ آپ صلی اللہ علیہ و آلہ و سلم نے فرمایا جب تم ایسے لوگوں کو دیکھو جو آیات مشتبہات کی پیروی کرتے ہیں۔ وہ وہی لوگ ہیں جن کے متعلق اللہ تعالیٰ نے فرمایا کہ ان سے بچو۔ یہ حدیث حسن صحیح ہے۔ ایوب اسے ابن ابی ملیکہ سے اور وہ حضرت عائشہ رضی اللہ تعالیٰ عنہا سے نقل کرتے ہیں۔

٭٭ محمد بن بشار، ابو داؤد طیالسی، ابو عامرخزاز و یزید بن ابراہیم، ابن ابی ملیکۃ، قاسم، حضرت عائشہ رضی اللہ تعالیٰ عنہا فرماتی ہیں کہ میں نے رسول اللہ صلی اللہ علیہ و آلہ و سلم سے اس آیت کے متعلق پوچھا (فَاَمَّا الَّذِیْنَ فِیْ قُلُوْبِہِمْ زَیْغٌ فَیَتَّبِعُوْنَ مَا تَشَابَہَ مِنْہُ ابْتِغَآءَ الْفِتْنَۃِ وَابْتِغَآءَ تَاْوِیْلِہٖ) 3۔ ال عمران:7)۔ (یعنی جن لوگوں کے دلوں میں کجی ہے وہ متشابہ کی اتباع کرتے ہیں ان کی غرض فتنہ پیدا کرنا اور اس کی غلط تفسیر کرنا ہوتا ہے ) تو آپ صلی اللہ علیہ و آلہ و سلم نے ارشاد فرمایا جب تم انہیں دیکھو تو پہچان لینا۔ یزید اپنی روایت میں کہتے کہ جب تم لوگ ان کو دیکھو تو پہچان لو۔ دو یا تین مرتبہ فرمایا۔ یہ حدیث حسن صحیح ہے اور اس طرح کئی حضرات اسے ابن ابی ملیکہ سے اور وہ حضرت عائشہ رضی اللہ تعالیٰ عنہا سے نقل کرتے ہوئے قاسم بن محمد کا ذکر نہیں کرتے۔ انکا ذکر صرف یزید بن ابراہیم کرتے ہیں۔ ابن ابی ملیکہ کا نام عبداللہ بن عبید اللہ بن ابی ملیکہ ہے ان کا حضرت عائشہ رضی اللہ تعالیٰ عنہا سماع ثابت ہے۔

٭٭ محمود بن غیلان، ابو احمد، سفیان، ان کے والد، ابو الضحی، مسروق، حضرت عبداللہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا ہر نبی کے نبیوں میں سے دوست ہوتے ہیں۔ میرے دوست میرے والد اور میرے رب کے دوست (ابراہیم علیہ السلام) ہیں پھر آپ صلی اللہ علیہ و آلہ و سلم نے یہ آیت پڑھی (اِنَّ اَوْلَى النَّاسِ بِاِبْرٰہِیْمَ لَلَّذِیْنَ اتَّبَعُوْہُ وَھٰذَا النَّبِىُّ وَالَّذِیْنَ اٰمَنُوْا ۭوَاللّٰہُ وَلِیُّ الْمُؤْمِنِیْنَ   ) 3۔ آل عمران:68)۔ (ترجمہ۔ ابراہیم علیہ السلام کے زیادہ قریب وہ لوگ ہیں جنہوں نے ان کی تابعداری کی اور یہ نبی ( صلی اللہ علیہ و آلہ و سلم) اور جو اس پر ایمان لائے اور اللہ مؤمنوں کے دوست ہیں )

٭٭ محمود، ابو نعیم، سفیان، ابو ضحی، عبداللہ ہم سے روایت کی محمود نے ان سے ابو نعیم نے وہ سفیان سے وہ اپنے والد سے وہ ابو ضحی سے وہ عبداللہ سے اور وہ نبی اکرم صلی اللہ علیہ و آلہ و سلم سے اس کے مثل حدیث نقل کرتے ہیں۔ اس سند میں مسروق کا ذکر نہیں اور یہ زیادہ صحیح ہے۔ ابو ضحی کا نام مسلم بن صبیح ہے۔ پھر ابو کریب بھی وکیع سے وہ سفیان سے وہ اپنے والد سے وہ ابو ضحی سے وہ عبداللہ سے اور وہ نبی اکرم صلی اللہ علیہ و آلہ و سلم سے ابو نعیم کی روایت کے مطابق نقل کرتے ہیں۔ اس میں بھی مسروق کا ذکر نہیں ہے۔

٭٭ ہناد، ابو معاویۃ، اعمش، شقیق بن سلمۃ، حضرت عبداللہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس کسی نے ایسی جھوٹی قسم کھائی جس سے وہ کسی مسلمان کا مال دبانا چاہتا ہے وہ اللہ سے اس حال میں ملاقات کرے گا کہ وہ اس پر غصہ ہوں گے۔ اشعث بن قیس رضی اللہ تعالیٰ عنہ فرماتے ہیں کہ یہ حدیث میرے متعلق ہے۔ میرے اور ایک یہودی کے درمیان کچھ مشترک زمین تھی۔ اس نے میری شراکت کا انکار کر دیا تو میں اسے لے کر نبی اکرم صلی اللہ علیہ و آلہ و سلم کی خدمت میں حاضر ہوا۔ رسول اللہ صلی اللہ علیہ و آلہ و سلم نے مجھ سے گواہ لانے کیلئے کہا تو میں نے عرض کیا کہ میرے پاس کوئی گواہ نہیں۔ چنانچہ آپ صلی اللہ علیہ و آلہ و سلم نے یہودی کو حکم دیا کہ قسم کھاؤ تو میں نے عرض کیا یا رسول اللہ صلی اللہ علیہ و آلہ و سلم وہ تو قسم کھا کر میرا مال لے جائے گا۔ اس پر اللہ تعالیٰ نے یہ آیت نازل فرمائی۔ (اِنَّ الَّذِیْنَ یَشْتَرُوْنَ بِعَہْدِ اللّٰہِ وَاَیْمَانِہِمْ ثَمَنًا قَلِیْلًا) 3۔ آل عمران:77)  (یعنی جو لوگ اللہ سے کئے ہوئے عہد اور اپنی قسموں کے مقابلے میں تھوڑا سا معاوضہ لے لیتے ہیں آخرت میں ان لوگوں کیلئے کوئی حصہ نہیں اور اللہ تعالیٰ قیامت کے دن نہ ان سے بات کریں گے نہ ان کی طرف دیکھیں گے اور نہ انہیں پاک کریں گے اور ان کیلئے دردناک عذاب ہو گا۔ یہ حدیث حسن صحیح ہے اور اس باب میں ابن ابی اوفی سے بھی روایت منقول ہے۔

٭٭ اسحاق بن منصور، عبداللہ بن بکر سہمی، حمید، حضرت انس رضی اللہ تعالیٰ عنہ سے روایت ہے کہ جب یہ آیت نازل ہوئی لَنْ تَنَالُوا الْبِرَّ حَتَّی تُنْفِقُوا مِمَّا تُحِبُّونَ۔ (مَنْ ذَا الَّذِیْ یُقْرِضُ اللّٰہَ قَرْضًا حَسَنًا) 57۔ الحدید:11)۔ تو ابو طلحہ کے پاس ایک باغ تھا۔ انہوں نے عرض کیا یا رسول اللہ صلی اللہ علیہ و آلہ و سلم میرا یہ باغ اللہ کیلئے وقف ہے۔ اگر میں اس بات کو چھپا سکتا تو کبھی ظاہر نہ ہونے دیتا۔ آپ صلی اللہ علیہ و آلہ و سلم نے فرمایا اسے اپنے قرابت داروں میں تقسیم کر دو۔ راوی کو شک ہے قرابتک فرمایا اقربیک یہ حدیث حسن صحیح ہے۔ مالک بن انس رضی اللہ تعالیٰ عنہ اسے اسحاق بن عبداللہ بن ابی طلحہ سے اور وہ انس رضی اللہ تعالیٰ عنہ سے نقل کرتے ہیں۔

٭٭ عبد بن حمید، عبدالرزاق، ابراہیم بن یزید، محمد بن عباد بن جعفر، حضرت ابن عمر رضی اللہ تعالیٰ عنہ سے روایت ہے کہ ایک شخص کھڑا ہوا اور عرض کیا یا رسول اللہ صلی اللہ علیہ و آلہ و سلم کونسا حاجی اچھا ہے۔ آپ صلی اللہ علیہ و آلہ و سلم نے فرمایا جس کا سر گرد آلود ہو اور کپڑے میلے کچیلے ہوں۔ پھر ایک اور شخص کھڑا ہوا اور عرض کیا یا رسول اللہ صلی اللہ علیہ و آلہ و سلم کونسا حج افضل ہے۔ آپ صلی اللہ علیہ و آلہ و سلم نے فرمایا جس میں بلند آواز سے لبیک کہا جائے اور زیادہ قربانیاں کی جائیں پھر ایک شخص کھڑا ہوا اور پوچھا کہ واللہ علی الناس۔ میں سبیل سے کیا مراد ہے۔ آپ صلی اللہ علیہ و آلہ و سلم سے فرمایا سفر خرچ اور سواری۔ اس حدیث کو ہم صرف ابراہیم بن یزید خوزی مکی کی روایت سے جانتے ہیں بعض اہل علم نے ان کے حافظے پر اعتراض کیا ہے۔

٭٭ قتیبہ، حاتم بن اسماعیل، بکیر بن مسمار، حضرت عامر بن سعد رضی اللہ تعالیٰ عنہ اپنے والد سے روایت کرتے ہیں جب یہ آیت نازل ہوئی ( نَدْعُ اَبْنَآءَنَا وَاَبْنَآءَکُمْ وَنِسَآءَنَا وَنِسَآءَکُمْ ) 3۔ آل عمران:61) تو رسول اللہ صلی اللہ علیہ و آلہ و سلم نے علی رضی اللہ تعالیٰ عنہ، فاطمہ رضی اللہ تعالیٰ عنہا، حسن رضی اللہ تعالیٰ عنہ اور حسین رضی اللہ تعالیٰ عنہ کو بلایا فرمایا کہ اے اللہ یہ میرے اہل ہیں۔ یہ حدیث حسن غریب صحیح ہے۔

٭٭ ابو کریب، وکیع، ربیع بن صبیح وحماد بن سلمۃ، ابو غالب کہتے ہیں کہ حضرت ابو امامہ نے (خارجیوں کے ) کچھ سروں کو دمشق کی سیڑھی پر لٹکے ہوئے دیکھا تو فرمایا یہ دوزخ کے کتے ہیں اور آسمان کی چھت کے نیچے کے بدترین مقتول ہیں۔ اور بہترین مقتول وہ ہیں جو ان (خارجیوں ) کے ہاتھوں قتل ہوئے۔ پھر یہ آیت پڑھی (یَّوْمَ تَبْیَضُّ وُجُوْہٌ وَّتَسْوَدُّ وُجُوْہٌ) 3۔ آل عمران:106)۔ (جس دن کچھ سیاہ اور کچھ چہرے سفید ہوں گے ) راوی کہتے ہیں کہ میں نے ان سے پوچھا کہ کیا آپ نے یہ نبی اکرم صلی اللہ علیہ و آلہ و سلم سے سنا تو فرمایا اگر میں نے ایک دو یا تین یا چار یہاں تک کہ سات مرتبہ نہ سنا ہوتا تو ہرگز تم لوگوں کے سامنے بیان نہ کرتا۔ یعنی کئی مرتبہ سنا۔ یہ حدیث حسن ہے۔ ابو غالب کا نام حزور ہے جبکہ ابو امامہ باہلی کا نام صدی بن عجلان ہے وہ قبیلہ باہلہ کے سردار ہیں۔

٭٭ عبد بن حمید، عبدالرزاق، معمر، حضرت بہز بن حکیم اپنے والد اور وہ ان کے دادا سے نقل کرتے ہیں کہ انہوں نے نبی اکرم صلی اللہ علیہ و آلہ و سلم کو اس آیت کی تفسیر میں فرماتے ہوئے سنا (کُنْتُمْ خَیْرَ اُمَّۃٍ اُخْرِجَتْ لِلنَّاسِ تَاْمُرُوْنَ بِالْمَعْرُوْفِ وَتَنْہَوْنَ عَنِ الْمُنْکَرِ) 3۔ آل عمران:110) کہ تم لوگ ستر امتوں کو پورا کرنے والے ہو۔ اور ان سب میں بہتر اور معزز ہو۔ یہ حدیث حسن ہے اسے کئی راوی بہز بن حکیم سے اس کی مانند نقل کرتے ہیں لیکن اس میں اس آیت کا ذکر نہیں کرتے۔

٭٭ احمد بن منیع، ہشیم، حمید، حضرت انس رضی اللہ تعالیٰ عنہ فرماتے ہیں کہ غزوہ احد کے موقع پر نبی اکرم صلی اللہ علیہ و آلہ و سلم کے دندان مبارک شہید ہو گئے۔ سر میں زخم آیا اور پیشانی بھی زخمی ہوئی یہاں تک کہ آپ صلی اللہ علیہ و آلہ و سلم کے چہرہ مبارک پر خون بہنے لگا۔ آپ صلی اللہ علیہ و آلہ و سلم نے فرمایا وہ قوم کیسے کامیاب ہو گی جنہوں نے اپنے نبی کے ساتھ یہ کچھ کیا اور وہ انہیں اللہ کی طرف بلاتا ہے۔ چنانچہ یہ آیت نازل ہوئی (لَیْسَ لَکَ مِنَ الْاَمْرِ شَیْءٌ اَوْ یَتُوْبَ عَلَیْھِمْ اَوْ یُعَذِّبَھُمْ) 3۔ آل عمران:128) (آپ صلی اللہ علیہ و آلہ و سلم کا اس میں کوئی اختیار نہیں اللہ چاہے تو انہیں معاف کر دے اور چاہے تو عذاب دے )

٭٭ احمد بن منیع وعبد بن حمید، یزید بن ہارون، حمید حضرت انس رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم کا چہرہ مبارک زخمی ہو گیا، دندان مبارک شہید ہو گئے اور شانہ مبارک پر ایک پتھر مارا گیا اور آپ صلی اللہ علیہ و آلہ و سلم کے چہرہ مبارک سے خون بہنے لگا۔ آپ صلی اللہ علیہ و آلہ و سلم اسے صاف کرتے اور کہتے کہ وہ قوم کس طرح فلاح پائے گی جنہوں نے اپنے نبی دے ساتھ یہ کچھ کیا جبکہ وہ انہیں اللہ کی طرف دعوت دیتا ہے۔ چنانچہ اللہ تعالیٰ نے آیت نازل فرمائی (لَیْسَ لَکَ مِنَ الْاَمْرِ شَیْءٌ اَوْ یَتُوْبَ عَلَیْھِمْ اَوْ یُعَذِّبَھُمْ) 3۔ آل عمران:128)۔ یہ حدیث حسن صحیح ہے۔

٭٭ ابوسائب سلم بن جنادۃ بن سلم کوفی، احمد بن بشیر، عمر بن حمزۃ، سالم بن عبداللہ بن عمر، حضرت عبداللہ بن عمر رضی اللہ عنہ فرماتے ہیں کہ رسول اللہ صلی اللہ علیہ و آلہ و سلم نے غزوہ احد کے موقع پر فرمایا اے اللہ ابو سفیان پر لعنت بھیج اے اللہ حارث بن ہشام پر لعنت بھیج۔ چنانچہ یہ آیت نازل ہوئی (لَیْسَ لَکَ مِنَ الْاَمْرِ شَیْءٌ اَوْ یَتُوْبَ عَلَیْھِمْ اَوْ یُعَذِّبَھُمْ) 3۔ آل عمران:128) پھر اللہ تعالیٰ نے ان لوگوں کو معاف کر دیا اور یہ لوگ اسلام لے آئے اور وہ بہترین مسلمان ثابت ہوئے۔ یہ حدیث حسن غریب ہے۔ اس حدیث کو عمر بن حمزہ نے سالم سے نقل کیا ہے۔ پھر زہری بھی سالم سے اور وہ اپنے والد (ابن عمر رضی اللہ تعالیٰ عنہ) سے اسی طرح حدیث نقل کرتے ہیں۔

٭٭ یحیی بن حبیب بن عربی بصری، خالد بن حارث، محمد بن عجلان، نافع، حضرت عبداللہ بن عمر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم چار آدمیوں کیلئے بدعا کرتے تھے چنانچہ اللہ تعالیٰ نے یہ آیت نازل فرمائی (لَیْسَ لَکَ مِنَ الْاَمْرِ شَیْءٌ اَوْ یَتُوْبَ عَلَیْھِمْ اَوْ یُعَذِّبَھُمْ) 3۔ ال عمران:128) پھر اللہ تعالیٰ نے ان (چاروں ) کو اسلام کی ہدایت دی۔ یہ حدیث اس سند سے حسن غریب صحیح ہے یعنی نافع کی ابن عمر رضی اللہ تعالیٰ عنہما کی روایت سے۔ یحیی بن ایوب بھی اسے ابن عجلان سے نقل کرتے ہیں۔

٭٭ قتیبہ، ابو عوانۃ، عثمان بن مغیرۃ، علی بن ربیعۃ، حضرت اسماء بن حکم فزاری کہتے ہیں کی میں نے حضرت علی رضی اللہ تعالیٰ عنہ کو فرماتے ہوئے سنا کہ میں ایک ایسا آدمی ہوں کہ نبی اکرم صلی اللہ علیہ و آلہ و سلم سے جو حدیث سنتا اللہ تعالیٰ کی مشیت کے مطابق مجھے اس سے فائدہ پہنچاتا اور اگر کوئی صحابی سے کوئی حدیث بیان کرتا تو میں اسے قسم دیتا۔ اگر وہ قسم کھا لیتا تو میں اس کی تصدیق کرتا۔ چنانچہ ایک مرتبہ ابو بکر صدیق رضی اللہ تعالیٰ عنہ نے مجھ سے بیان کیا اور وہ سچے ہیں کہ رسول اللہ صلی اللہ علیہ و آلہ و سلم نے فرمایا کوئی شخص ایسا نہیں جو کسی گناہ کا ارتکاب کرنے کے بعد طہارت حاصل کرنے کے بعد دو رکعت نماز پڑھے پھر اللہ تعالیٰ سے معافی مانگے اور اللہ تعالیٰ اسے معاف نہ کریں۔ پھر یہ آیت پڑھی ( وَالَّذِیْنَ اِذَا فَعَلُوْا فَاحِشَۃً اَوْ ظَلَمُوْٓا اَنْفُسَھُمْ ذَکَرُوا اللّٰہَ) 3۔ آل عمران:135) (اور وہ لوگ جو اگر کبھی کسی گناہ کا ارتکاب کر بیٹھتے ہیں یا اپنے آپ پر ظلم کر لیتے ہیں تو اللہ کو یاد کرتے ہیں اور اس سے اپنے گناہوں کی مغفرت مانگتے ہیں۔ اور اللہ کے علاوہ کون گناہ بخشتا ہے اور اپنے کئے پر جانتے بوجھتے ہوئے اصرار نہ کریں۔) اس حدیث کو شعبہ اور کئی لوگوں نے عثمان بن مغیرہ سے غیر مرفوع روایت کیا ہے۔ اور ہم اسماء کی صرف یہی حدیث جانتے ہیں۔

٭٭ عبد بن حمید، روح بن عبادۃ، حماد بن سلمۃ، ثابت، حضرت ابو طلحہ رضی اللہ تعالیٰ عنہ سے روایت ہے کہ غزوہ احد کے موقع پر میں نے سر اٹھا کر دیکھا تو کیا دیکھتا ہوں کہ اس روز ان میں سے کوئی ایسا نہیں تھا جو اونگھ کی وجہ سے نیچے کو نہ جھکا جاتا ہو۔ اللہ تعالیٰ کے اس ارشاد سے یہی اونگھ مراد ہے۔ ثُمَّ أَنْزَلَ عَلَیْکُمْ مِنْ بَعْدِ الْغَمِّ أَمَنَۃً نُعَاسًا۔ (پھر تم لوگوں پر تنگی (غم) کے بعد اونگھ نازل کی گئی جو تم میں سے ایک جماعت کو گھیر رہی تھی اور دوسری جماعت کو صرف اپنی فکر تھی) یہ حدیث حسن صحیح ہے۔

٭٭  عبد بن حمید، روح بن عبادہ، حماد بن سلمہ، ہشام بن عروہ، عروہ ہم سے روایت کی عبد بن حمید نے انہوں نے روح بن عبادہ سے انہوں نے حماد بن سلمہ سے وہ ہشام بن عروہ سے اور وہ اپنے والد سے اس کے مثل نقل کرتے ہیں۔ یہ حدیث حسن صحیح ہے۔

٭٭ یوسف بن حماد، عبدالاعلی، سعید، قتادۃ، حضرت انس رضی اللہ تعالیٰ عنہ کہتے ہیں کہ حضرت ابو طلحہ رضی اللہ تعالیٰ عنہ نے فرمایا کہ غزوہ احد کے موقع پر میدان جنگ میں ہم پر غشی طاری ہو گئی تھی۔ میں بھی ان لوگوں میں تھا جن لوگوں پر اس روز اونگھ طاری ہو گئی تھی۔ چنانچہ میری تلوار میرے ہاتھ سے گرنے لگی۔ میں اسے پکڑتا وہ پھر گرنے لگتی۔ دوسرا گروہ منافقین کا تھا جنہیں صرف اپنی جانوں کی فکر تھی یہ لوگ انتہائی بزدل، مرعوب اور حق کو چھوڑنے والے تھے۔ یہ حدیث حسن صحیح ہے۔

٭٭ قتیبہ، عبدالواحد بن زیاد، خصیف، مقسم، حضرت مقسم رضی اللہ عنہ کہتے ہیں کہ ابن عباس رضی اللہ تعالیٰ عنہ نے فرمایا (وَمَا کَانَ لِنَبِیٍّ اَنْ یَّغُلَّ) 3۔ آل عمران:161) (یعنی (مال غنیمت میں ) خیانت کرنا نبی کا کام نہیں اور جو خیانت کرے گا وہ قیامت کے دن اسے لے کر حاضر ہو گا) یہ آیت ایک سرخ روئی دار چادر کے بارے میں نازل ہوئی جو غزوہ بدر کے موقع پر گم ہوئی تھی تو بعض لوگوں نے کہا کہ شاید نبی اکرم صلی اللہ علیہ و آلہ و سلم نے لے لی ہو۔ اس پر یہ آیت نازل ہوئی۔ یہ حدیث حسن غریب ہے۔ عبدالسلام بن حرب بھی خصیف سے اور وہ مقسم سے نقل کرتے ہوئے ابن عباس کا ذکر نہیں کرتے۔

٭٭ یحیی بن حبیب بن عربی، موسیٰ بن ابراہیم بن کثیر انصاری، طلحۃ بن خراش، حضرت جابر بن عبداللہ رضی اللہ تعالیٰ عنہ فرماتے ہیں کی میری نبی اکرم صلی اللہ علیہ و سلم سے ملاقات ہوئی تو آپ صلی اللہ علیہ و سلم نے فرمایا جابر کیا بات ہے۔ میں تمہیں شکستہ حال کیوں دیکھ رہا ہوں۔ میں نے عرض کیا یا رسول اللہ صلی اللہ علیہ و سلم میرے والد شہید ہو گئے اور قرض عیال چھوڑ گئے۔ آپ صلی اللہ علیہ و سلم نے فرمایا کیا میں تمہیں اس چیز کی خوشخبری نہ سناؤں جس کے ساتھ اللہ تعالیٰ تمہارے والد سے ملاقات کی عرض کیا کیوں نہیں یا رسول اللہ صلی اللہ علیہ و سلم۔ آپ صلی اللہ علیہ و سلم نے فرمایا اللہ تعالیٰ نے تمہارے والد کے علاوہ ہر شخص سے پردے کے پیچھے سے گفتگو کی لیکن تمہارے والد کو زندہ کر کے ان سے بالمشافہ گفتگو کی اور فرمایا اے میرے بندے تمنا کر۔ تو جس چیز کی تمنا کرے گا میں تجھے عطا کروں گا۔ انہوں نے عرض کیا اے اللہ مجھے دوبارہ زندہ کر دے تاکہ میں دوبارہ تیری راہ میں قتل ہو جاؤں۔ اللہ تعالیٰ نے فرمایا فیصلہ ہو چکا کہ کوئی دنیا میں واپس نہیں جائے گا۔ راوی کہتے ہیں پھر یہ آیت نازل ہوئی (وَلَا تَحْسَبَنَّ الَّذِیْنَ قُتِلُوْا فِیْ سَبِیْلِ اللّٰہِ اَمْوَاتًا ۭ بَلْ اَحْیَآءٌ عِنْدَ رَبِّھِمْ یُرْزَقُوْنَ ) 3۔ آل عمران:169) (یعنی تم ان لوگوں کو مردہ نہ سمجھو جو اللہ کی راہ میں قتل کر دئیے گئے ہیں۔ بلکہ وہ اپنے رب کے پاس زندہ ہیں اور انہیں رزق دیا جاتا ہے۔ الخ) یہ حدیث اس سند سے حسن غریب ہے۔ ہم اسے صرف موسیٰ بن ابراہیم کی روایت سے جانتے ہیں۔ پھر علی بن عبداللہ مدینی اور کئی راوی اس حدیث کو کبار محدثین سے اسی طرح روایت کرتے ہیں نیز عبداللہ بن محمد بن عقیل بھی جابر سے اس کو کچھ حصہ نقل کرتے ہیں۔

٭٭ ابن ابی عمر، سفیان، اعمش، عبداللہ بن مرۃ، مسروق، حضرت عبداللہ بن مسعود رضی اللہ تعالیٰ عنہ سے اس آیت ولا تحسبن الذین۔ کی تفسیر پوچھی گئی تو آپ رضی اللہ تعالیٰ عنہ نے فرمایا کہ ہم نے بھی اسکی تفسیر نبی اکرم صلی اللہ علیہ و آلہ و سلم سے پوچھی تھی۔ آپ رضی اللہ تعالیٰ عنہ نے فرمایا ان کی (یعنی شہداء کی) روحیں سبز پرندوں (کی شکل) میں جو جنت میں جہاں چاہتے ہیں وہاں پھرتے ہیں۔ ان کا ٹھکانہ عرش سے لٹکی ہوئی قندیلیں ہیں پھر اللہ تعالیٰ نے ان کی طرف جھانکا اور پوچھا کیا تم لوگ کچھ اور بھی چاہتے ہو جو میں تمہیں عطا کروں گا۔ انہوں نے عرض کیا یا اللہ ہم اس سے زیادہ کیا چاہیں گے کہ ہم جنت میں جہاں چاہتے ہیں گھومتے پھرتے ہیں پھر دوبارہ اللہ تعالیٰ نے ان سے اسی طرح کیا تو ان شہداء نے سوچا کہ ہم اس وقت تک نہیں چھوٹیں گے جب تک کوئی فرمائش نہیں کریں گے۔ تو انہوں نے تمنا ظاہر کی کہ ہماری روحیں ہمارے جسموں میں واپس کر دی جائیں تاکہ ہم دنیا میں جائیں اور دوبارہ تیری راہ میں شہید ہو کر آئیں۔ یہ حدیث حسن صحیح ہے۔

٭٭ ابن ابی عمر، سفیان، عطاء بن سائب، ابو عبیدہ، حضرت ابن مسعود رضی اللہ ابن ابی عمر نے بواسطہ سفیان، عطاء بن سائب اور ابو عبیدہ، حضرت ابن مسعود رضی اللہ تعالیٰ عنہ سے اسکی مثل روایت کیا لیکن اس میں یہ الفاظ زیادہ ہیں کہ ہمارے نبی کو ہماری طرف سے سلام پہنچایا جائے اور انہیں بتایا جائے کہ ہم اپنے رب سے راضی اور ہمارا رب ہم سے راضی ہے۔ یہ حدیث حسن صحیح ہے۔

٭٭ ابن ابی عمر، سفیان، جامع بن ابی راشد وعبدالملک بن اعین، ابو وائل، حضرت عبداللہ رضی اللہ تعالیٰ عنہ مرفوعاً نقل کرتے ہیں نبی اکرم صلی اللہ علیہ و آلہ و سلم نے فرمایا جو شخص اپنے مال کی زکوٰۃ  ادا نہیں کرتا۔ اللہ تعالیٰ قیامت کے دن اسکی گردن میں ایک اژدھا بنا دیں گے۔ پھر آپ صلی اللہ علیہ و آلہ و سلم نے اسکے مطابق آیت پڑھی (وَلَا یَحْسَبَنَّ الَّذِیْنَ یَبْخَلُوْنَ بِمَآ اٰتٰىھُمُ اللّٰہُ مِنْ فَضْلِھٖ) 3۔ آل عمران:180) (ترجمہ۔ جو لوگ اللہ کی اپنے فضل سے دی ہوئی چیزوں کو خرچ کرنے میں بخل سے کام لیتے ہیں وہ یہ نہ سمجھیں کہ یہ ان کی لئے بہتر ہے بلکہ یہ ان کے لئے برا ہے کیونکہ عنقریب قیامت کے دن جس چیز سے انہوں نے بخل کیا تھا وہ ان کی گردن میں طوق بنا کر لٹکائی جائے گی) پھر راوی کہتے ہیں کہ ایک مرتبہ نبی اکرم صلی اللہ علیہ و آلہ و سلم نے اس کے مصداق میں یہ آیت پڑھی (سَیُطَوَّقُوْنَ مَا بَخِلُوْا بِہٖ یَوْمَ الْقِیٰمَۃِ) 3۔ آل عمران:180) (عنقریب وہ چیز جس میں بخل کیا تھا قیامت کے دن وہ ان کی گردن میں طوق بنا کر لٹکائی جائے گی) اور فرمایا جس نے کسی مسلمان بھائی کا جھوٹی قسم کھا کر حق لے لیا وہ اللہ سے اس حال میں ملاقات کرے گا کہ وہ اس سے ناراض ہو گا۔ پھر اس کے مصداق میں یہ آیت پڑھی إِنَّ الَّذِینَ یَشْتَرُونَ بِعَہْدِ اللَّہِ (بے شک وہ لوگ جو اللہ تعالیٰ کے وعدہ کے بدلے تھوڑی قیمت لیتے ہیں ) یہ حدیث حسن صحیح ہے۔ اور شجاع اقرع سے مراد سانپ ہے جو گنجا ہو گا۔ شدت زہر کی وجہ سے اسکے سر کے بال ختم ہو گئے ہوں گے۔

باب سورۃآل عمران کے متعلق

عبد بن حمید، یزید بن ہارون وسعید بن عامر، محمد بن عمرو، ابو سلمۃ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جنت میں ایک کوڑا (لاٹھی) رکھنے کی جگہ دنیا اور اس کی چیزوں سے بہتر ہے۔ لہذا اگر چاہو تو یہ آیت پڑھ إِنْ شِئْتُمْ فَمَنْ زُحْزِحَ عَنْ النَّارِ وَأُدْخِلَ الْجَنَّۃَ فَقَدْ فَازَ وَمَا الْحَیَاۃُ الدُّنْیَا إِلَّا مَتَاعُ الْغُرُورِ (یعنی پھر جو آگ سے بچا کر جنت میں داخل کیا گیا وہ کامیاب ہو گیا اور دنیا کی زندگی تو صرف دھوکے کا سودا ہے )۔ یہ حدیث حسن صحیح ہے۔

٭٭ حسن بن محمد زعفرانی، حجاج بن محمد، ابن جریج، بن ابی ملیکۃ، حمید بن عبد الرحمن بن عوف کہتے ہیں کہ مروان بن حکم نے اپنے محافظ کو حکم دیا کہ ابن عباس رضی اللہ تعالیٰ عنہ کے پاس جاؤ اور کہو کہ جو لوگ اپنی بات پر خوش ہوتے ہیں اور چاہتے ہیں کہ ایسے کام پر ان کی تعریف کی جائے جو انہوں نے نہیں کیا۔ اگر انہیں عذاب دیا گیا تو ہم سب عذاب میں مبتلا ہوں گے۔ حضرت ابن عباس رضی اللہ تعالیٰ عنہ نے فرمایا تم لوگوں کو اس آیت سے کیا مطلب یہ آیت تو اہل کتاب کے حق میں نازل ہوئی ہے پھر آپ صلی اللہ علیہ و آلہ و سلم نے یہ آیت پڑھی (وَاِذْ اَخَذَ اللّٰہُ مِیْثَاقَ الَّذِیْنَ اُوْتُوا الْکِتٰبَ لَتُبَیِّنُنَّہٗ لِلنَّاسِ وَلَاتَکْتُمُوْنَہٗ ۡ فَنَبَذُوْہُ وَرَآءَ ظُہُوْرِھِمْ وَاشْتَرَوْا بِہٖ ثَمَنًا قَلِیْلًا  ۭ فَبِئْسَ مَا یَشْتَرُوْنَ) 3۔ آل عمران:187) (یعنی جب اللہ تعالیٰ نے اہل کتاب (یعنی یہودیوں ) سے اقرار لیا کہ اسے لوگوں کے لئے بیان کرو اور چھپاؤ مت لیکن انہوں نے اسے اپنی پیٹھ پیچھے پھینک دیا اور اس کے مقابلے میں تھوڑا سا معاوضہ لے لیا۔ یہ کتنی بری خریداری کرتے ہیں جو اپنے کئے پر خوش ہوتے ہیں اور کسی کام کے کئے بغیر اپنی تعریف چاپتے ہیں۔ ان لوگوں کے متعلق یہ نہ سوچے کہ انہیں عذاب سے نجات مل جائے گی۔ ان کے لئے تو دردناک عذاب ہے۔ حضرت ابن عباس رضی اللہ تعالیٰ عنہ نے فرمایا کہ نبی اکرم صلی اللہ علیہ و آلہ و سلم نے اہل کتاب سے کوئی بات پوچھی تو انہوں نے اس کے علاوہ کوئی دوسری بات بتائی اور یہ ظاہر کیا کہ جو کچھ آپ صلی اللہ علیہ و آلہ و سلم نے پوچھا ہم نے بتا دیا اور اس پر اپنی تعریف کے طلبگار ہوئے۔ اپنی کتاب اور پوچھی گئی بات پر خوش ہوئے۔ یہ حدیث حسن غریب صحیح ہے۔

باب سورہ نساء کی تفسیر کے بارے میں 

عبد بن حمید، یحیی بن آدم، ابن عیینہ، محمد بن منکدر، محمد بن منکدر کہتے ہیں کہ میں نے جابر بن عبداللہ رضی اللہ تعالیٰ عنہ کو فرماتے ہوئے سنا کہ ایک مرتبہ میں بیمار ہو گیا تو نبی اکرم صلی اللہ علیہ و آلہ و سلم میری عیادت کیلئے تشریف لائے۔ مجھ پر بے ہوشی طاری تھی۔ جب افاقہ ہوا تو میں نے عرض کیا کہ اپنے مال کے متعلق کیا فیصلہ دوں۔ آپ صلی اللہ علیہ و آلہ و سلم نے کوئی جواب نہیں دیا یہاں تک کہ یہ آیات نازل ہوئیں یُوصِیکُمُ اللَّہُ فِی أَوْلَادِکُمْ لِلذَّکَرِ مِثْلُ حَظِّ الْأُنْثَیَیْنِ۔ یعنی اللہ تعالیٰ تمہیں تمہاری اولاد کے متعلق وصیت کرتے ہیں کہ مرد کو دو عورتوں کے برابر حصہ دو۔ یہ حدیث حسن صحیح ہے۔ اور کئی لوگوں نے اس حدیث کو محمد بن منکدر سے روایت کیا ہے۔

٭٭ فضل بن صباح بغدادی نے بواسطہ سفیان، ابن عیینہ اور محمد بن منکدر، حضرت جابر رضی اللہ تعالیٰ عنہ سے اس کے ہم معنی روایت نقل کی۔ فضل بن صباح کی روایت میں اس سے زیادہ کلام ہے۔

٭٭ عبد بن حمید، حبان بن ہلال، ہمام بن یحیی، قتادۃ، ابو الخلیل، ابو علقمۃ ہاشمی، حضرت ابو سعید خدری رضی اللہ تعالیٰ عنہ سے روایت ہے کہ جنگ اوطاس کے موقع پر ہم لوگوں نے مال غنیمت کے طور پر ایسی عورتیں پائیں جن کے شوہر مشرکین میں موجود تھے۔ چنانچہ بعض لوگوں نے ان سے صحبت (جماع) کرنا مکروہ سمجھا تو اللہ تعالیٰ نے یہ آیت نازل کی (وَّالْمُحْصَنٰتُ مِنَ النِّسَآءِ اِلَّا مَامَلَکَتْ اَیْمَانُکُمْ )4۔ النساء:24) (ترجمہ۔ اور حرام ہیں خاوند والی عورتیں مگر یہ کہ وہ تمہاری ملکیت میں آ جائیں۔ اللہ تعالیٰ نے ان احکام کو تم پر فرض کر دیا ہے ) یہ حدیث حسن ہے۔

٭٭ احمد بن منیع، ہشیم، عثمان البتی، ابو الخلیل، حضرت ابو سعید خدری رضی اللہ تعالیٰ عنہ سے روایت ہے کہ جنگ اوطاس میں کچھ ایسی عورتیں ہمارے پاس قیدی بن کر آئیں جن کے شوہر انکی قوم میں موجود تھے۔ صحابہ کرام رضی اللہ تعالیٰ عنہ نے نبی اکرم صلی اللہ علیہ و آلہ و سلم سے اس کا ذکر کیا تو یہ آیت نازل ہوئی(وَّالْمُحْصَنٰتُ مِنَ النِّسَآءِ اِلَّا مَامَلَکَتْ اَیْمَانُکُمْ ) 4۔ النساء:24) (اور خاوند والی عورتیں (حرام) ہیں مگر جن کے مالک ہو جائیں تمہارے ہاتھ۔ اللہ تعالیٰ نے ان احکام کو تم پر فرض کر دیا ہے۔ یہ حدیث حسن ہے ثوری بھی اسے عثمان بتی سے وہ ابو خلیل سے وہ ابو سعیدخدری رضی اللہ تعالیٰ عنہ سے اور وہ نبی اکرم صلی اللہ علیہ و آلہ و سلم سے اسی حدیث کی مانند نقل کرتے ہیں۔ اور اس حدیث میں ابو علقمہ کا ذکر نہیں۔ ہمیں علم نہیں کہ علقمہ کا ذکر ہمام کے علاوہ کسی اور نے بھی کیا ہے۔ وہ ابو قتادہ رضی اللہ تعالیٰ عنہ سے روایت کرتے ہیں۔ ابو خلیل کا نام صالح بن ابی مریم ہے۔

٭٭ محمد بن عبدالاعلی صنعانی، خالد بن حارث، شعبۃ، عبید اللہ بن ابی بکر، حضرت انس بن مالک رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے ارشاد فرمایا اللہ کے ساتھ شرک کرنا، والدین کی نافرمانی کرنا، قتل کرنا، اور جھوٹی گواہی دینا کبیرہ گناہ ہیں۔ یہ حدیث حسن غریب صحیح ہے۔ روح بن عبادہ، شعبہ سے اور وہ عبداللہ بن ابی بکر سے یہی حدیث نقل کرتے ہیں لیکن یہ صحیح نہیں۔

٭٭ حمید بن مسعدۃ، بشربن مفضل، جریری، حضرت عبدالرحمن بن ابی بکرہ اپنے والد سے نقل کرتے ہیں کہ رسول اللہ صلی اللہ علیہ و آلہ و سلم نے فرمایا کیا میں تمہیں سب سے بڑے گناہوں کے بارے میں نہ بتاؤں۔ صحابہ کرام رضی اللہ تعالیٰ عنہ نے عرض کیا کیوں نہیں یا رسول اللہ صلی اللہ علیہ و آلہ و سلم۔ آپ صلی اللہ علیہ و آلہ و سلم نے فرمایا اللہ کے ساتھ شرک کرنا، والدین کو ناراض کرنا، راوی کہتے ہیں کہ آپ صلی اللہ علیہ و آلہ و سلم تکیہ لگائے بیٹھے تھے اور اٹھ کر بیٹھ گئے پھر فرمایا جھوٹی گواہی یا جھوٹی بات۔ راوی کہتے ہیں کہ آپ صلی اللہ علیہ و آلہ و سلم نے اسے اتنی مرتبہ دہرایا کہ ہم کہنے لگے کاش آپ صلی اللہ علیہ و آلہ و سلم خاموش ہو جائیں۔ یہ حدیث حسن صحیح غریب ہے۔

٭٭ عبد بن حمید، یونس بن محمد، لیث بن سعد، ہشام بن سعد، محمد بن زید بن مہاجر بن قنفذ التیمی، ابو امامۃ انصاری، حضرت عبداللہ بن انیس جہنی کہتے ہیں کہ رسول اللہ صلی اللہ علیہ و آلہ و سلم نے فرمایا کبیرہ گناہوں میں سے بڑے گناہ یہ ہیں، اللہ کے ساتھ کسی کو شریک ٹھہرانا، والدین کو ناراض کرنا اور جھوٹی قسم کھانا۔ کوئی قسم کھانے والا اگر قسم کھائے اور فیصلہ اسی قسم پر موقوف ہو پھر وہ اس قسم میں مچھر کے پر کے برابر بھی جھوٹ شامل کر دے تو اس کے دل پر ایک (سیاہ) نکتہ بنا دیا جاتا ہے جو قیامت تک رہے گا۔ یہ حدیث حسن غریب ہے۔ ابو امامہ انصاری ثعلبہ کے بیٹے ہیں۔ ہم انکا نام نہیں جانتے۔ انہوں نے بہت سی احادیث نبی اکرم صلی اللہ علیہ و آلہ و سلم سے نقل کی ہیں۔

٭٭ محمد بن بشار، محمد بن جعفر، شعبۃ، فراس، شعبی، حضرت عبداللہ بن عمر رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا کہ کبیرہ گناہ یہ ہیں۔ شرک کرنا، والدین کی نافرمانی یا فرمایا جھوٹی قسم کھانا۔ (یہ شعبہ کا شک ہے۔) یہ حدیث حسن صحیح ہے۔

٭٭ ابن ابی عمر، سفیان، ابن ابی نجیح، مجاہد، حضرت ام سلمہ رضی اللہ تعالیٰ عنہا فرماتی ہیں کہ میں نے کہا مرد جہاد کرتے ہیں اور عورتیں جہاد نہیں کرتیں۔ پھر ہم عورتوں کی لئے وراثت میں سے بھی مرد سے آدھا حصہ ہے اس پر اللہ تعالیٰ نے یہ آیت نازل فرمائی وَلَا تَتَمَنَّوْا مَا فَضَّلَ اللَّہُ بِہِ بَعْضَکُمْ عَلَی بَعْضٍ۔ (اور ہوس مت کرو جس چیز میں بڑائی دی اللہ نے ایک کو ایک پر۔ النساء مجاہد کہتے ہیں کہ إِنَّ الْمُسْلِمِینَ وَالْمُسْلِمَاتِ۔ بھی انہی (ام سلمہ رضی اللہ تعالیٰ عنہ) کے بارے میں نازل ہوئی اور یہ پہلی عورت ہیں جو مکہ سے ہجرت کر کے مدینہ طیبہ آئیں۔ یہ حدیث مرسل ہے بعض راوی اسے ابو نجیح سے اور وہ مجاہد سے مرسلاً نقل کرتے ہیں کہ ام سلمہ رضی اللہ تعالیٰ عنہا نے اس طرح فرمایا۔

٭٭ ابن ابی عمر، سفیان، عمرو بن دینار، ایک حضرت ام سلمۃ کی اولاد میں سے، حضرت ام سلمہ رضی اللہ تعالیٰ عنہا سے روایت ہے میں نے عرض کیا یا رسول اللہ صلی اللہ علیہ و آلہ و سلم میں نے نہیں سنا کی اللہ تعالیٰ نے عورتوں کی ہجرت کا ذکر کیا ہو۔ اس پر اللہ تعالیٰ نے یہ آیت نازل فرمائی ( اَنِّىْ لَآ اُضِیْعُ عَمَلَ عَامِلٍ مِّنْکُمْ مِّنْ ذَکَرٍ اَوْ اُنْثٰى ۚ بَعْضُکُمْ مِّنْۢ  بَعْضٍ ) 3۔ آل عمران:195) (میں تم سے کسی عمل کرنے والے کا عمل ضائع نہیں کرتا، خواہ وہ مرد ہو یا عورت تم میں سے بعض بعض سے ہیں )۔

٭٭ ہناد، ابو الاحوص، اعمش، حضرت ابراہیم علقمہ سے اور وہ عبداللہ رضی اللہ تعالیٰ عنہ سے نقل کرتے ہیں کہ رسول اللہ صلی اللہ علیہ و آلہ و سلم نے مجھے حکم دیا کہ میں قرآن پڑھوں آپ صلی اللہ علیہ و آلہ و سلم منبر پر بیٹھے ہوئے تھے۔ میں نے آپ صلی اللہ علیہ و آلہ و سلم کے سامنے سورہ نساء کی تلاوت شروع کی یہاں تک کہ اس آیت پر پہنچا (فَکَیْفَ اِذَا جِئْنَا مِنْ کُلِّ اُمَّۃٍۢ بِشَہِیْدٍ وَّجِئْنَا بِکَ عَلیٰ ہٰٓؤُلَآءِ شَہِیْدًا) 4۔ النساء:41) (پھر کیا حال ہو گا جب بلاویں گے ہم ہر امت میں سے احوال کہنے والا اور بلاویں گے تجھ کو ان لوگوں پر احوال بتانے والا۔ النساءآیت) تو آپ صلی اللہ علیہ و آلہ و سلم نے ہاتھ سے اشارہ کیا۔ میں نے آپ صلی اللہ علیہ و آلہ و سلم کی طرف دیکھا تو آپ صلی اللہ علیہ و آلہ و سلم کی آنکھوں سے آنسو جاری تھے۔ ابو الاحوص بھی اعمش وہ ابراہیم وہ علقمہ اور وہ عبداللہ سے اسی طرح حدیث نقل کرتے ہیں۔ صحیح یہ ہے کہ ابراہیم، عبید اللہ سے اور وہ عبداللہ سے روایت کرتے ہیں۔

٭٭ محمود بن غیلان، معاویۃ بن ہشام، سفیان، اعمش، ابراہیم، عبیدۃ، حضرت عبداللہ رضی اللہ تعالیٰ عنہ سے روایت کرتے ہیں کہ نبی اکرم صلی اللہ علیہ و آلہ و سلم نے مجھ سے فرمایا کہ میرے سامنے قرآن کی تلاوت کرو۔ عرض کیا یا رسول اللہ صلی اللہ علیہ و آلہ و سلم میں آپ صلی اللہ علیہ و آلہ و سلم کے سامنے قرآن پڑھوں جبکہ یہ آپ صلی اللہ علیہ و آلہ و سلم ہی پر نازل ہوا ہے۔ آپ صلی اللہ علیہ و آلہ و سلم نے فرمایا میں چاہتا ہوں کہ اپنے علاوہ کسی اور سے سنوں۔ پھر میں نے سورۃ نساء پڑھنا شروع کی جب اس آیت(وَجِئْنَا بِکَ عَلَی ہَؤُلَاءِ شَہِیدًا) 4۔ النساء:41)۔ تک پہنچا تو میں نے دیکھا کہ نبی اکرم صلی اللہ علیہ و آلہ و سلم کی آنکھوں سے آنسو بہہ رہے ہیں۔ یہ حدیث ابو الاحوص کی روایت سے زیادہ صحیح ہے۔ اس حدیث کو سویر بن نضر، ابن مبارک سے وہ سفیان سے وہ اعمش سے اور وہ معاویہ بن ہشام سے اسی کی مانند نقل کرتے ہیں۔

٭٭ عبد بن حمید، عبدالرحمن بن سعد، ابو جعفر رازی، عطاء بن سائب، ابو عبدالرحمن سلمی، حضرت علی بن ابی طالب رضی اللہ تعالیٰ عنہ سے روایت ہے کہ ایک مرتبہ عبدالرحمن بن عوف نے ہماری دعوت کی اور اس میں شراب پلائی۔ ہم مدہوش ہو گئے تو نماز کا وقت آ گیا سب نے مجھے امامت کے لئے آگے کر دیا۔ تو میں نے سورہ کافرون اس طرح پڑھی (قُلْ یَا أَیُّہَا الْکَافِرُونَ لَا أَعْبُدُ مَا تَعْبُدُونَ وَنَحْنُ نَعْبُدُ مَا تَعْبُدُونَ) 109۔کافرون:1) پر اللہ تعالیٰ نے یہ آیت نازل فرمائی ( یٰٓاَیُّھَا الَّذِیْنَ اٰمَنُوْا لَا تَقْرَبُوا الصَّلٰوۃَ وَاَنْتُمْ سُکٰرٰى حَتّٰى تَعْلَمُوْا مَا تَقُوْلُوْنَ+) 4۔ النساء:43) (اے ایمان والو نزدیک نہ جاؤ نماز کے جس وقت کہ تم نشہ میں ہو یہاں تک کہ سمجھنے لگو جو کہتے ہو۔ سورہ نساء آیت۔)۔ یہ حدیث حسن غریب صحیح ہے۔

٭٭ قتیبہ، لیث، ابن شہاب، حضرت عروہ بن زبیر، حضرت عبداللہ بن زبیر سے نقل کرتے ہیں کہ ایک انصاری کا ان سے پانی پر جھگڑا ہو گیا جس سے وہ اپنی کھجوروں کو پانی دیا کرتے تھے۔ انصاری نے کہا کہ پانی کو چلتا ہوا چھوڑ دو لیکن حضرت زبیر رضی اللہ تعالیٰ عنہ نے انکار کر دیا۔ پھر وہ دونوں نبی اکرم صلی اللہ علیہ و آلہ و سلم کی خدمت میں حاضر ہوئے تو آپ صلی اللہ علیہ و آلہ و سلم نے زبیر رضی اللہ تعالیٰ عنہ سے فرمایا کہ تم (اپنے باغ کو) سیراب کرو اور پھر اپنے پڑوسی کے لئے پانی چھوڑ دو۔ اس فیصلے سے انصاری ناراض ہو گئے اور کہنے لگے یا رسول اللہ صلی اللہ علیہ و آلہ و سلم آپ یہ فیصلہ اس لئے دے رہے ہیں کہ وہ آپ صلی اللہ علیہ و آلہ و سلم کے پھوپھی زاد ہیں۔ رسول اللہ صلی اللہ علیہ و آلہ و سلم کا چہرہ متغیر ہو گیا اور پھر فرمایا اے زبیر رضی اللہ تعالیٰ عنہ اپنے باغ کو سیراب کرو اور پانی روک لیا کرو یہاں تک کہ منڈیر تک واپس لوٹ جائے۔ زبیر رضی اللہ تعالیٰ عنہ کہتے ہیں اللہ کی قسم میرے خیال میں یہ آیت اسی موقع پر نازل ہوئی تھی۔ (فَلَا وَرَبِّکَ لَا یُؤْمِنُوْنَ حَتّیٰ یُحَکِّمُوْکَ فِیْمَا شَجَرَ بَیْنَھُمْ) 4۔ النساء:65) (ترجمہ۔ سو قسم ہے تیرے رب کی وہ مومن نہ ہوں گے یہاں تک کہ تجھ کو ہی منصف جانیں اس جھگڑے میں جو ان میں اٹھے۔ پھر نہ پاویں اپنے جی میں تنگی تیرے فیصلے سے اور قبول کریں خوشی سے۔) میں نے امام بخاری سے سنا انہوں نے فرمایا کہ یہ حدیث ابن وہب، لیث بن سعد سے وہ یونس سے وہ زہری سے اور وہ عبداللہ بن زبیر رضی اللہ تعالیٰ عنہ سے اسی کی مانند نقل کرتے ہیں۔ شعیب بن حمزہ اسے زہری سے اور وہ عروہ رضی اللہ تعالیٰ عنہ سے اور وہ عبداللہ بن زبیر رضی اللہ تعالیٰ عنہ سے نقل کرتے ہوئے عبداللہ بن زبیر کا ذکر نہیں کرتے۔

٭٭ محمد بن بشار، محمد بن جعفر، شعبۃ، عدی بن ثابت، عبداللہ بن یزید، حضرت زید بن ثابت رضی اللہ تعالیٰ عنہ سے منقول ہے کہ انہوں نے فَمَا لَکُمْ فِی الْمُنَافِقِینَ فِئَتَیْنِ۔ (ترجمہ۔ پھر تم کو کیا ہوا کہ منافقوں کے معاملہ میں دو فریق ہو رہے ہو اور اللہ نے ان کو الٹ دیا ہے بسبب ان کے اعمال کئے کیا تم چاہتے ہو کہ راہ پر لاؤ جس کو گمراہ کیا اللہ نے اور جس کو گمراہ کرے اللہ ہرگز نہ پاوے گا تو اس کیلئے کوئی راہ۔ (النساء)۔ کی تفسیر میں فرمایا کہ غزوہ احد کے موقع پر صحابہ کرام رضی اللہ تعالیٰ عنہ میں سے کچھ لوگ میدان جنگ سے واپس ہو گئے۔ ان کے متعلق لوگوں کے دو فریق بن گئے۔ ایک جماعت کہتی تھی کہ انہیں قتل کر دیا جائے اور دوسرا فریق کہتا تھا نہیں پس یہ آیت نازل ہوئی۔ (فَمَا لَکُمْ فِی الْمُنٰفِقِیْنَ فِئَتَیْنِ) 4۔ النساء:88)۔  پھر نبی اکرم صلی اللہ علیہ و آلہ و سلم نے فرمایا مدینہ پاک ہے اور یہ ناپاکی کو اس طرح دور کر دیتا ہے جس طرح لوہے کی میل کو۔ یہ حدیث حسن صحیح ہے۔

٭٭ حسن بن محمد زعفرانی، شبابۃ، ورقاء بن عمر، عمرو بن دینار، حضرت ابن عباس رضی اللہ تعالیٰ عنہ نبی اکرم صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا کہ قیامت کے دن مقتول، قاتل کی پیشانی کے بال اور سر سے پکڑ کر لائے گا۔ قاتل کے گلے سے خون بہہ رہا ہو گا۔ پھر مقتول عرض کرے گا۔ اے میرے رب مجھے اس نے قتل کیا ہے۔ یہاں تک کہ اسے عرش الہی کے قریب لے جاؤ۔ راوی کہتے ہیں کہ پھر لوگوں نے حضرت ابن عباس رضی اللہ تعالیٰ عنہ سے عرض کیا کہ اسکی توبہ قبول ہو گی تو انہوں نے یہ آیت تلاوت فرمائی (وَمَنْ یَّقْتُلْ مُؤْمِنًا مُّتَعَمِّدًا فَجَزَآؤُہٗ جَہَنَّمُ ) 4۔ النساء:93) (ترجمہ۔ اور جو کوئی قتل کرے مسلمان کو جان کر تو اسکی سزا دوزخ ہے، پڑا رہے گا اسی میں اور اللہ کا اس پر غضب ہوا اور اسکو لعنت کی اور اس کے واسطے تیار کیا بڑا عذاب۔) پھر اب عباس رضی اللہ تعالیٰ عنہ نے فرمایا کہ نہ تو یہ آیت منسوخ ہوئی اور نہ ہی بدلی گئی اور ایسے آدمی کی توبہ کہاں قبول ہو سکتی ہے۔ یہ حدیث حسن ہے۔ بعض لوگوں نے یہ حدیث عمر بن دینار سے اور وہ ابن عباس رضی اللہ تعالیٰ عنہ سے اسی کی مانند نقل کرتے ہیں لیکن یہ مرفوع نہیں۔

٭٭ عبد بن حمید، عبدالعزیز بن ابی رزمۃ، اسرائیل، سماک بن حرب، عکرمۃ، حضرت ابن عباس رضی اللہ تعالیٰ عنہ سے روایت ہے کہ قبیلہ بنوسلیم کے ایک شخص کا صحابہ کرام رضی اللہ تعالیٰ عنہ کے پاس سے گزر ہوا اس کے ساتھ بکریاں تھیں اس نے صحابہ کرام رضی اللہ تعالیٰ عنہ کو سلام کیا۔ انہوں نے ایک دوسرے سے کہا کہ اس نے ہم سے بچنے کیلئے سلام کیا ہے۔ چنانچہ وہ اٹھے اور اسے قتل کر کے اسکی بکریاں لے لیں اور نبی اکرم صلی اللہ علیہ و آلہ و سلم کی خدمت میں حاضر ہوئے۔ اس پر اللہ تعالیٰ نے یہ آیت نازل فرمائی (یٰٓاَیُّھَا الَّذِیْنَ اٰمَنُوْٓا اِذَا ضَرَبْتُمْ فِیْ سَبِیْلِ اللّٰہِ فَتَبَیَّنُوْا وَلَا تَقُوْلُوْا لِمَنْ اَلْقٰٓى اِلَیْکُمُ السَّلٰمَ لَسْتَ مُؤْمِنًا) 4۔ النساء:94)  (اے ایمان والو جب سفر کرو اللہ کی راہ میں تو تحقیق کر لیا کرو اور مت کہو اس شخص کو جو تم سے سلام علیک کرے کہ تو مسلمان نہیں۔ النساءآیت) یہ حدیث حسن ہے اور اس باب میں حضرت اسامہ بن زید رضی اللہ تعالیٰ عنہ سے روایت ہے۔

٭٭ محمود بن غیلان، وکیع، سفیان، ابو اسحاق، حضرت براء بن عازب رضی اللہ تعالیٰ عنہ سے روایت ہے کہ جب یہ آیت نازل ہوئی (لَا یَسْتَوِی الْقٰعِدُوْنَ مِنَ الْمُؤْمِنِیْنَ غَیْرُ اُولِی الضَّرَرِ) 4۔ النساء:95)  (ترجمہ۔ برابر نہیں بیٹھ رہنے والے مسلمان جن کو کوئی عذر نہیں اور وہ مسلمان جو لڑنے والے ہیں اللہ کی راہ میں اپنے مال سے اور جان سے۔ سورہ النساء۔ آیت) تو عمر بن ام مکتوم آئے جو نابینا تھے اور عرض کیا یا رسول اللہ صلی اللہ علیہ و آلہ و سلم میں نابینا ہوں میرے لئے کیا حکم ہے ؟ اس پر یہ آیت نازل ہوئی (غَیْرُ أُولِی الضَّرَرِ) 4۔ النساء:95)۔ پھر نبی اکرم صلی اللہ علیہ و آلہ و سلم نے فرمایا شانے کی ہڈی اور دوات لاؤ فرمایا تختی اور دوات۔ یہ حدیث حسن صحیح ہے۔ اس میں عمرو بن ام مکتوم ہے جبکہ بعض روایات میں عبداللہ بن ام مکتوم ہے اور عبداللہ زائدہ کے بیٹے ہیں۔ ام مکتوم انکی والدہ ہیں۔

٭٭ حسن بن محمد زعفرانی، حجاج بن محمد، ابن جریج، عبدالکریم، مقسم مولی عبداللہ بن حارث، حضرت ابن عباس رضی اللہ تعالیٰ عنہ سے روایت ہے کہ یہ آیت (لَا یَسْتَوِی الْقٰعِدُوْنَ مِنَ الْمُؤْمِنِیْنَ غَیْرُ اُولِی الضَّرَرِ) 4۔ النساء:95) سے مراد اہل بدر اور اس میں شریک نہ ہونے والے ہیں اس لئے کہ جب غزوہ بدر ہوا اور عبداللہ بن جحش اور ابن مکتوم نے عرض کیا یا رسول اللہ صلی اللہ علیہ و آلہ و سلم ہم دونوں اندھے ہیں کیا ہمارے لئے اجازت ہے اس پر یہ آیت نازل ہوئی ( برابر نہیں بیٹھ رہنے والے مسلمان جن کو کوئی عذر نہیں اور وہ مسلمان جو لڑنے والے ہیں اللہ کی راہ میں اپنے مال سے اور جان سے اور اللہ نے بڑھا دیا لڑنے والوں کا اپنے مال اور جان سے، بیٹھ رہنے والوں پر درجہ۔) پھر ابن عباس رضی اللہ تعالیٰ عنہ نے فرمایا یہ جہاد نہ کرنے والے ہیں۔ پھر اللہ تعالیٰ فرماتا ہے (فَضَّلَ اللّٰہُ الْمُجٰہِدِیْنَ بِاَمْوَالِہِمْ وَاَنْفُسِہِمْ عَلَی الْقٰعِدِیْنَ دَرَجَۃً) 4۔ النساء:95) (زیادہ کیا اللہ نے لڑنے والوں کو بیٹھ رہنے والوں سے اجر عظیم میں، جو کہ درجے ہیں۔ اللہ کی طرف سے۔) پھر ابن عباس رضی اللہ تعالیٰ عنہ نے فرمایا یہاں بھی مراد اہل عذر اور مریض لوگ نہیں ہیں۔ یہ حدیث اس سند سے حسن غریب ہے۔ مقسم بعض محدثین کے نزدیک عبداللہ بن حارث کے مولی ہیں اور بعض کے نزدیک عبداللہ بن عباس کے مولی ہیں۔ انکی کنیت ابو القاسم ہے۔

٭٭ عبد بن حمید، یعقوب بن ابراہیم بن سعد، ان کے والد، صالح بن کیسان، ابن شہاب، حضرت سہل بن سعد ساعدی رضی اللہ تعالیٰ عنہ فرماتے ہیں کہ میں نے مروان بن حکم کو مسجد میں بیٹھنے ہوئے دیکھا تو میں اس کی طرف گیا اور اسکے ساتھ بیٹھ گیا۔ اس نے مجھے بتایا کہ حضرت زید بن ثابت رضی اللہ تعالیٰ عنہ نے مجھ سے بیان کیا کہ رسول اللہ صلی اللہ علیہ و آلہ و سلم مجھ سے لکھو رہے تھے (لَا یَسْتَوِی الْقٰعِدُوْنَ مِنَ الْمُؤْمِنِیْنَ غَیْرُ اُولِی الضَّرَرِ وَالْمُجٰہِدُوْنَ فِیْ سَبِیْلِ اللّٰہِ بِاَمْوَالِہِمْ وَاَنْفُسِہِمْ) 4۔ النساء:95) زید کہتے ہیں کہ رسوال اللہ صلی اللہ علیہ و آلہ و سلم لکھوا ہی رہے تھے کی ابن مکتوم آ گئے اور عرض کیا یا رسول اللہ صلی اللہ علیہ و آلہ و سلم اگر میں جہاد کر سکتا تو ضرور کرتا۔ وہ نابینا تھے چنانچہ اللہ تعالیٰ نے رسول اللہ صلی اللہ علیہ و آلہ و سلم پر وحی نازل کی۔ آپ صلی اللہ علیہ و آلہ و سلم کی ران میری ران پر تھی وہ اس قدر بھاری ہو گئی کہ قریب تھا کہ میری ران کچلی جاتی۔ پھر یہ کیفیت ختم ہو گئی۔ اس وقت اللہ تعالیٰ نے یہ آیت نازل کی (غَیْرُ أُولِی الضَّرَرِ) 4۔ النساء:95)۔ یہ حدیث حسن صحیح ہے۔ اس روایت میں ایک صحابی نے تابعی سے روایت کیا ہے یعنی سیل بن انصاری نے مروان بن حکم سے اور ان کو نبی اکرم صلی اللہ علیہ و آلہ و سلم سے سماع حاصل نہیں ہے اور وہ تابعی ہیں۔

٭٭ عبد بن حمید، عبدالرزاق، ابن جریج، عبدالرحمن بن عبداللہ بن ابی عمار، عبداللہ بن باباہ، حضرت یعلی بن امیہ کہتے ہیں کہ میں نے حضرت عمر رضی اللہ تعالیٰ عنہ سے عرض کیا کہ اللہ تعالیٰ فرماتا ہے (اَنْ تَقْصُرُوْا مِنَ الصَّلٰوۃِ  ڰ اِنْ خِفْتُمْ اَنْ یَّفْتِنَکُمُ الَّذِیْنَ کَفَرُوْا) 4۔ النساء:101) (یعنی اگر تمہیں خوف ہو تو قصر نماز پڑھ لیا کرو) اور اب تو لوگ امن میں ہیں۔ حضرت عمر رضی اللہ تعالیٰ عنہ نے فرمایا مجھے بھی اسی طرح تعجب ہوا تھا۔ پھر میں نے نبی اکرم صلی اللہ علیہ و آلہ و سلم کی طرف سے عنایت کردہ صدقہ ہے پس اسے قبول کرو۔ یہ حدیث حسن صحیح ہے۔

٭٭ محمود بن غیلان، عبدالصمد بن عبدالوارث، سعید بن عبیدلنائی، عبداللہ بن شقیق، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے ضجنان اور عسفان کے درمیان پڑاؤ کیا تو مشرکین آپس میں کہنے لگے کہ یہ لوگ عصر کی نماز کو اپنے باپ بیٹوں سے بھی زیادہ عزیز رکھتے ہیں لہذا تم لوگ جمع ہو کر ایک ہی مرتبہ دھاوا بول دو۔ چنانچہ حضرت جبرائیل علیہ السلام آئے اور آپ صلی اللہ علیہ و آلہ و سلم کو حکم دیا کہ اپنے صحابہ رضی اللہ تعالیٰ عنہ کو دو گروہوں میں تقسیم کر دیں اور نماز پڑھائیں۔ ایک جماعت آپ صلی اللہ علیہ و آلہ و سلم کی اقتداء میں نماز پڑھے اور دوسری ان کے پیچھے کھڑی ہو کر اپنے ہتھیار اور ڈھالیں وغیرہ ہاتھ میں لے لیں اور پہلی جماعت آپ صلی اللہ علیہ و آلہ و سلم کے ساتھ ایک رکعت ادا کرے پھر وہ لوگ ہتھیار لے کر کھڑے ہو جائیں اور دوسری جماعت آپ صلی اللہ علیہ و آلہ و سلم کے ساتھ ایک رکعت پڑھے۔ اس طرح آپ صلی اللہ علیہ و آلہ و سلم کی دو اور انکی ایک رکعت ہو گی۔ یہ حدیث عبداللہ بن شفیق کی روایت سے حسن غریب ہے وہ ابو ہریرہ رضی اللہ تعالیٰ عنہ سے روایت کرتے ہیں اور اس باب میں حضرت عبداللہ بن مسعود رضی اللہ تعالیٰ عنہ، زید بن ثابت رضی اللہ تعالیٰ عنہ، اب عباس رضی اللہ تعالیٰ عنہ، جابر رضی اللہ تعالیٰ عنہ، ابو عیاش زرقی رضی اللہ تعالیٰ عنہ، ابن عمر رضی اللہ تعالیٰ عنہ، ابو بکرہ رضی اللہ تعالیٰ عنہ، اور سہل بن ابی خثمہ رضی اللہ تعالیٰ عنہ سے بھی احادیث منقول ہیں۔ ابو عیاش کا نام زید بن صامت ہے۔

٭٭ حسن بن احمد بن ابی شعیب ابو مسلم حرانی، محمد بن سلمۃ حرانی، محمد بن اسحاق، عاصم بن عمر بن قتادۃ، ان کے والد، حضرت قتادہ بن نعمان فرماتے ہیں کہ ہم انصار میں سے ایک گھر والے تھے جنہیں بنوا بیرق کہا جاتا تھا۔ وہ تین بھائی تھے۔ بشر، بشیر، اور مبشر۔ بشیر منافق تھے اور صحابہ کرام رضی اللہ تعالیٰ عنہ کی ہجو میں اشعار کہا کرتے تھا پھر ان شعروں کو بعض عرب شعراء کی طرف منسوب کر دیتا اور کہتا کہ فلاں نے اس طرح کہا ہے فلاں نے اس طرح کہا ہے جب صحابہ کرام رضی اللہ تعالیٰ عنہ یہ اشعار سنتے تو کہتے کہ اللہ کی قسم یہ شعر اسی خبیث کے ہیں یا جیسا راوی نے فرمایا۔ صحابہ کرام رضی اللہ تعالیٰ عنہ کہتے کہ ابن ابیرق ہی نے کہے ہیں۔ وہ لوگ زمانہ جاہلیت اور اسلام دونوں میں محتاج اور فقیر تھے مدینہ میں لوگوں کا طعام کھجور اور جو ہی تھا۔ پھر اگر کوئی خوشحال ہوتا تو شام کی طرف سے آنے والے قافلے سے میدہ خریدتا جسے وہ اکیلا ہی کھاتا اس کے گھر والوں کا کھانا کھجوریں اور جو ہی ہوتے۔ ایک مرتبہ شام کی طرف سے ایک قافلہ آیا تو میرے چچا رفاعہ بن زید نے میدے ء کا کا ایک بوجھ خریدا اور اسے بالا خانہ میں رکھا جہاں ہتھیار، زرہ اور تلوار بھی تھی۔ (ایک دن) کسی نے ان کے گھر کے نیچے سے نقب لگا کر ان کا میدہ اور ہتھیار وغیرہ چوری کر لئے۔ صبح ہوئی تو چچا رفاعہ آئے اور کہنے لگے بھتیجے آج رات ہم پر ظلم کیا گیا اور ہمارے بالا خانہ سے کھانا اور ہتھیار وغیرہ چوری کر لئے گئے۔ چنانچہ ہم نے اہل محلہ سے پوچھ گچھ کی تو پتہ چلا کہ آج رات بنو ابیراق نے آگ جلائی تھی۔ ہمارا تو یہی خیال ہے کہ انہوں نے تمہارے کسی کھانے پر روشنی کی ہے۔ حضرت قتادہ رضی اللہ تعالیٰ عنہ فرماتے ہیں ہیں جس وقت ہم محلے میں پوچھ گچھ کر رہے تھے تو بنو ابیراق کہنے لگے کہ ہمارے خیال میں تمہارا چور لبید بن سہل ہی ہے۔ جو تمہارا دوست ہے وہ صالح شخص تھا اور مسلمان تھا جب لبید نے یہ بات سنی تو اپنی تلوار نکال لی اور کہا کہ میں چوری کرتا ہوں۔ اللہ کی قسم یا تو میری تلوار تم میں پیوست ہو گی یا تم ضرور اس چوری کو ظاہر کرو گے۔ بنوا بیراق کہنے لگے تم اپنی تلوار تک رہو۔ (یعنی ہمیں کچھ نہ کہو) تم نے چوری نہیں کی۔ پھر ہم محلے میں پوچھتے رہے یہاں تک کہ ہمیں یقین ہو گیا کہ یہی بنوا بیراق چور ہیں۔ اس پر میرے چچا نے کہا اے بھتیجے اگر تم نبی اکرم صلی اللہ علیہ و آلہ و سلم کے پاس جاتے اور اس کا ذکر کرتے (تو شاید چیز مل جاتی) حضرت قتادہ رضی اللہ تعالیٰ عنہ کہتے ہیں میں رسول اللہ صلی اللہ علیہ و آلہ و سلم کی خدمت میں حاضر ہوا اور عرض کیا کہ ہم میں سے ایک گھر والے نے میرے چچا پر ظلم کیا اور نقب لگا کر ان کا غلہ اور ہتھیار وغیرہ لے گئے۔ جہاں تک غلے کا تعلق ہے تو اسی ہمیں حاجت نہیں لیکن ہمارے ہتھیار واپس کر دیں۔ نبی اکرم صلی اللہ علیہ و آلہ و سلم نے فرمایا میں عنقریب اس کا فیصلہ کروں گا۔ جب بنوا بیراق نے یہ سنا تو اپنی قوم کے ایک شخص اسیر بن عروہ کے پاس آئے اور اس سے اس معاملے میں بات کی پھر اس کیلئے بہت سے لوگ جمع ہوئے اور نبی اکرم صلی اللہ علیہ و آلہ و سلم کی خدمت میں عرض کیا یا رسول اللہ صلی اللہ علیہ و آلہ و سلم قتادہ بن نعمان اور اس کے چچا ہمارے گھر والوں پر بغیر دلیل اور بغیر گواہ کے چوری کی تہمت لگا رہے ہیں جبکہ وہ لوگ نیک اور مسلمان ہیں۔ قتادہ کہتے ہیں کہ میں نبی اکرم صلی اللہ علیہ و آلہ و سلم کی خدمت میں حاضر ہوا اور بات کی۔ آپ صلی اللہ علیہ و آلہ و سلم نے فرمایا تم نے کسی مسلمان اور نیک گھرانے پر بغیر کسی گواہ اور دلیل کے چوری کی تہمت لگائی ہے ؟ حضرت قتادہ رضی اللہ تعالیٰ عنہ فرماتے ہیں پھر میں واپس ہوا اور سوچا کہ کاش میرا کچھ مال چلا جاتا اور میں نبی اکرم صلی اللہ علیہ و آلہ و سلم سے اس معاملے میں بات نہ کرتا۔ اس دوران میرے چچا آئے اور پوچھا کہ کیا کہا؟ میں نے انہیں بتایا کہ رسوا اللہ صلی اللہ علیہ و آلہ و سلم نے اسطرح فرمایا ہے۔ انہوں نے کہا اللہ ہی مددگار ہے۔ پھر زیادہ دیر نہ گزری کہ قرآن کی آیت نازل ہوئی ( اِنَّآ اَنْزَلْنَآ اِلَیْکَ الْکِتٰبَ بِالْحَقِّ لِتَحْکُمَ بَیْنَ النَّاسِ بِمَآ اَرٰىکَ اللّٰہُ  ۭوَلَا تَکُنْ لِّلْخَآىِٕنِیْنَ خَصِیْمًا) 4۔ النساء:105)  (یعنی بے شک ہم نے تیری طرف سچی کتاب اتاری ہے تاکہ تو لوگوں میں انصاف کرے جو تمہیں اللہ سمجھا دے اور تو بد دیانت لوگوں کی طرف سے جھگڑنے والا نہ ہو (مراد بنوابیراق) اور اللہ سے بخشش مانگ (یعنی جو بات آپ صلی اللہ علیہ و آلہ و سلم نے قتادہ سے کہی ہے۔) بیشک اللہ بخشنے والا اور مہربان ہے۔ النساء۔) پھر فرمایا (وَلَا تُجَادِلْ عَنِ الَّذِیْنَ یَخْتَانُوْنَ اَنْفُسَھُمْ ۭاِنَّ اللّٰہَ لَا یُحِبُّ مَنْ کَانَ خَوَّانًا اَثِیْمًا     ١٠٧ڌ  یَّسْتَخْفُوْنَ مِنَ النَّاسِ وَلَا یَسْتَخْفُوْنَ مِنَ اللّٰہِ ) 4۔ النساء:107) (ترجمہ۔ اور ان لوگوں کی طرف سے مت جھگڑ و جو اپنے دل میں دغا رکھتے ہیں، جو شخص دغا باز گنہگار ہو بے شک اللہ اسے پسند نہیں کرتا۔ یہ لوگ ابسا نو رضی اللہ تعالیٰ عنہ سے چھپتے ہیں اور اللہ سے نہیں چھپتے حالانکہ وہ اس وقت بھی ان کے ساتھ ہوتا ہے۔ جبکہ رات کو چھپ کر اسکی مرضی کے خلاف مشورے کرتے ہیں اور ان کے سارے اعمال پر اللہ احاطہ کرنے والا ہے۔ ہاں ہم لوگوں نے ان مجرموں کی طرف سے دنیا کی زندگی میں تو جھگڑا کر لیا پھر قیامت کے دن انکی طرف سے اللہ سے کون جھگڑے گا یا ان کا وکیل کون ہو گا اور جو کوئی برا فعل کرے یا اپنے نفس پر ظلم کرے پھر اسکے بعد اللہ سے بخشوائے تو اللہ کو بخشنے والا مہربان پاوے۔ اور جو کوئی گناہ کرے سو اپنے ہی حق میں کرتا ہے اور اللہ سب باتوں کا جاننے والا حکمت والا ہے۔ اور جو کوئی خطاء یا گناہ کرے پھر کس بے گناہ پر تہت لگا دے تو اس نے بڑے بہتان اور صریح گناہ کا بار سمیٹ لیا۔ النساء) سے ان کی اس بات کی طرف اشارہ ہے جو انہوں نے لبید سے کہی تھی۔ وَلَوْلَا فَضْلُ اللَّہِ عَلَیْکَ وَرَحْمَتُہُ۔ الخ (ترجمہ۔ اور اگر تجھ پر اللہ کا فضل اور اسکی رحمت نہ ہوتی تو ان میں سے ایک گروہ نے تمہیں غلط فہمی میں مبتلا کرنے کا فیصلہ کر ہی لیا تھا حالانکہ وہ اپنے سوا کسی کو غلط فہمی میں مبتلا نہیں کر سکتے تھے۔ اور وہ تمہارا کچھ نہیں بگاڑ سکتے تھے اور اللہ نے تجھ پر کتاب اور حکمت نازل کی ہے اور تجھے وہ باتیں سکھائیں ہیں جو تو نہ جا نتا تھا اور اللہ کو تجھ پر بڑا فضل ہے۔ (النساء) جب قرآن کی یہ آیات نازل ہوئیں تو رسول اللہ صلی اللہ علیہ و آلہ و سلم کے پاس ہتھیار لائے گئے۔ آپ صلی اللہ علیہ و آلہ و سلم نے وہ ہتھیار حضرت رفاعہ کی طرف لوٹا دیے قتادہ کہتے ہیں کہ جب میں ہتھیار لے کر اپنے چچا کے پاس آیا (ابوعیسی کو شک ہے کہ عشی کہا یا اعسی) انکی بینائی زمانہ جاہلیت میں کمزور ہو گئی تھی اور بوڑھے ہو چکے تھے۔ میں انکے ایمان میں کچھ خلل کا گمان کیا کرتا تھا۔ لیکن جب میں ہتھیار وغیرہ لے کر انکے پاس گیا تو کہنے لگے بھتیجے یہ میں نے اللہ کی راہ میں دے دیئے ہیں۔ چانچہ مجھے ان کے ایمان کا یقین ہو گیا۔ جب قرآن کی آیات نازل ہوئیں تو بشیر مشرکین کے ساتھ مل گیا اور سلا فہ بنت سعد بن سمیہ کے پاس ٹھہرا پھر اللہ تعالیٰ نے یہ آیت نازل کی (وَمَنْ یُّشَاقِقِ الرَّسُوْلَ مِنْۢ بَعْدِ مَا تَبَیَّنَ لَہُ الْہُدٰى وَیَتَّبِعْ غَیْرَ سَبِیْلِ الْمُؤْمِنِیْنَ نُوَلِّہٖ مَا تَوَلّٰى وَنُصْلِہٖ جَہَنَّمَ ۭ وَسَآءَتْ مَصِیْرًا      ١١٥ۧ  اِنَّ اللّٰہَ لَا یَغْفِرُ اَنْ یُّشْرَکَ بِہٖ وَیَغْفِرُ مَا دُوْنَ ذٰلِکَ لِمَنْ یَّشَآءُ  ۭوَمَنْ یُّشْرِکْ بِاللّٰہِ فَقَدْ ضَلَّ ضَلٰلًۢا بَعِیْدًا) 4۔ النساء:115)۔ (ترجمہ۔ اور جو کوئی رسول اللہ کی مخالفت کرے، بعد اسکے کہ اس پر سیدھی راہ کھل چکی ہو اور سب مسلمانوں کے راستہ کے خلاف چلے تو ہم اسے اسی طرف چلائیں گے جدھر وہ کود پھر گیا ہے اور اسے دوزخ میں دالیں گے اور وہ بہت برا ٹھکانہ ہے۔ بے شک اللہ اسکو نہیں بخشتا جو کسی کو اسکا شریک بنائے۔ اور اسکے سوا جسے چاہے بخش دے اور جس نے اللہ کا شریک ٹھہرایا، وہ بڑی دور کی گمراہی میں جا پڑا۔ النساء) جب وہ سلافہ کے پاس ٹھہرا تو حسان بن ثابت رضی اللہ تعالیٰ عنہ نے چند شعروں میں سلافہ کی ہجو کی۔ چنانچہ سلافہ نے بشیر کا سامان اٹھا کر سر پر رکھا اور اسے باہر جا کر میدان میں پھینک دیا پھر اس سے کہنے لگی کہ کیا تو میرے پاس حسان بن ثابت رضی اللہ تعالیٰ عنہ کے شعر ہدیے میں لایا ہے۔ تجھ سے مجھے کبھی خیر نہیں مل سکتی۔ یہ حدیث غریب ہے۔ ہمیں علم نہیں کہ اس حدیث کو محمد بن قتادہ سلمہ خزانی کے علاوہ کسی اور نے مرفوع کیا ہو۔ یونس بن بکیر اور کئی راوی اسے محمد بن اسحاق سے اور وہ عاصم بن قتادہ سے مرسلاً نقل کرتے ہیں۔ اس میں عاسم کے اپنے والد اور دادا کا واسطہ مذکور نہیں۔ قتاسہ بن نعمان، ابو سعید خدری رضی اللہ تعالیٰ عنہ کے اخیانی (ماں کی طرف سے ) بھائی ہیں۔ ابو سعید کا نام مالک بن سنان ہے۔

٭٭ خلاد بن اسلم بغدادی، نضربن شمیل، اسرائیل، ثویر بن ابی فاختۃ، ان کے والد، حضرت علی بن ابی طالب فرماتے ہیں کہ قرآن کی آیات میں سے میرے نزدیک سب سے زیادہ محبوب یہ آیت ہے۔ (اِنَّ اللّٰہَ لَا یَغْفِرُ اَنْ یُّشْرَکَ بِہٖ وَیَغْفِرُ مَا دُوْنَ ذٰلِکَ لِمَنْ یَّشَآءُ  ۚوَمَنْ یُّشْرِکْ بِاللّٰہِ فَقَدِ افْتَرٰٓى اِثْمًا عَظِیْمًا) 4۔ النساء:48)  (ترجمہ۔ بے شک اللہ اس کو نہیں بخشتا جو کسی کو اس کا شریک بنائے اور اس کے سوا جسے چاہے بخش دے اور جس نے اللہ کا شریک ٹھہرایا وہ بڑی دور کی گمراہی میں جا پڑا۔ النساء) یہ حدیث حسن غریب ہے۔ ابو فا ختہ کا نام سعد بن علا قہ ہے اور ثویر کی کنیت ابو جہم ہے یہ کوفی ہیں ان کا اب عمر رضی اللہ تعالیٰ عنہ اور ابن زبیر رضی اللہ تعالیٰ عنہ سے سماع ہے۔ ابن مہدی ان پر طعن کرتے ہیں۔

٭٭ ابن ابی عمروعبد اللہ بن ابی زیاد، سفیان بن عیینہ، ابن محصن، محمد بن قیس بن مخرمۃ، حضرت ابو ہریرہ رضی اللہ تعالیٰ عنہ سے روایت ہے کہ جب یہ آیت من یعمل۔ (ترجمہ۔ جو کوئی برا کام کرے گا۔ اسکی سزا دی جائے گی۔ اور اللہ کے سوا، اپنا کوئی حمایتی اور مددگار نہیں پائے گا۔ النساء۔) نازل ہوئی تو مسلمانوں پر شاق گزرا۔ چنانچہ انہوں نے نبی اکرم صلی اللہ علیہ و آلہ و سلم سے اس کا اظہار کیا آپ نے فرمایا تمام امور میں افراط و تفریط سے بچو اور استقامت کی دعا کرو۔ مومن کی ہر آزمائش میں اسکے گناہوں کا کفارہ ہے، یہاں تک کہ اگر اسے کوئی کانٹا چبھ جائے یا کوئی مشکل پیش آ جائے۔ یہ حدیث حسن غریب ہے۔ ابن محیصن کا نام عمر بن عبدالرحمن بن محیصن ہے۔

٭٭ یحیی بن موسیٰ وعبد بن حمید، روح بن عبادۃ، موسیٰ بن عبیدۃ، مولی ابن سباع، عبداللہ بن عمر، حضرت ابو بکر صدیق رضی اللہ تعالیٰ عنہ فرماتے ہیں کہ میں نبی اکرم صلی اللہ علیہ و آلہ و سلم کے پاس تھا کہ آپ صلی اللہ علیہ و آلہ و سلم پر یہ آیت نازل ہوئی (مَنْ یَّعْمَلْ سُوْۗءًا یُّجْزَ بِہٖ ۙ وَلَا یَجِدْ لَہٗ مِنْ دُوْنِ اللّٰہِ وَلِیًّا وَّلَا نَصِیْرًا) 4۔ النساء:123) چنانچہ نبی اکرم صلی اللہ علیہ و آلہ و سلم نے فرمایا ابو بکر کیا میں تمہیں ایسی آیت نہ پڑھاؤں جو مجھ پر نازل ہوئی ہے ؟ عرض کیا کیوں نہیں یا رسول اللہ صلی اللہ علیہ و آلہ و سلم۔ پھر آپ صلی اللہ علیہ و آلہ و سلم نے مجھے یہ آیت پڑھائی۔ پھر مجھے کچھ معلوم نہیں ہے مگر یہ کہ میں نے اپنی کمر ٹوٹتی ہوئی محسوس کی اور انگڑائی لی تو آپ صلی اللہ علیہ و آلہ و سلم نے پوچھا ابو بکر کیا ہوا۔ میں نے عرض کیا یا رسول اللہ صلی اللہ علیہ و آلہ و سلم میرے ماں، باپ آپ صلی اللہ علیہ و آلہ و سلمپر قربان ہوں۔ ہم میں سے کون ہے جو برائی نہیں کرتا۔ تو کیا ہمیں تمام اعمال کی سزا دی جائے گی۔ آپ صلی اللہ علیہ و آلہ و سلم نے فرمایا اے ابو بکر تمہیں اور مسلمانوں کو دنیا میں اسکا بدلہ دیا جائے گا تاکہ تم اللہ تعالیٰ سے ملاقات کے وقت گناہوں سے پاک ہو۔ لیکن دوسرے لوگوں کی برائیاں جمع کی جائیں گی تاکہ انہیں قیامت کے دن بدلہ دیا جائے۔ یہ حدیث غریب ہے۔ اور اسکی سند پر اعتراض کیا جاتا ہے۔ یحیی بن سعید اور امام احمد نے موسیٰ بن عبید کو ضعیف قرار دیا ہے جبکہ ابن سباع کے مولی مجہول ہیں۔ پھر یہ حدیث ایک اور سند سے بھی صحیح نہیں اور اس باب میں حضرت عائشہ رضی اللہ تعالیٰ عنہا سے بھی روایت ہے۔

٭٭ محمد بن مثنی، ابو داؤد طیالسی، سلیمان بن معاذ، سماک، عکرمۃ، حضرت ابن عباس رضی اللہ تعالیٰ عنہ سے روایت ہے کہ حضرت سودہ رضی اللہ تعالیٰ عنہ کو یہ خوف لاحق ہوا کہ نبی اکرم صلی اللہ علیہ و آلہ و سلم انہیں طلاق دے دیں گے پس انہوں نے عرض کیا کہ مجھے طلاق نہ دیجئے اپنے نکاح میں رہنے دیجئے اور میری باری عائشہ رضی اللہ تعالیٰ عنہا کو دے دیجئے۔ پھر آپ صلی اللہ علیہ و آلہ و سلم نے ایسا ہی کیا۔ اس پر یہ آیت نازل ہوئی (فَلَا جُنَاحَ عَلَیْہِمَآ اَنْ یُّصْلِحَا بَیْنَہُمَا صُلْحًا  ۭ وَالصُّلْحُ خَیْرٌ ) 4۔ النساء:128) (یعنی دونوں پر کوئی گناہ نہیں کہ آپس میں کسی طرح صلح کر لیں اور یہ صلح بہتر ہے۔) لہذا جس چیز پر انکی صلح ہو وہ جائز ہے۔ یہ حدیث حسن صحیح غریب ہے۔

٭٭ عبد بن حمید، ابو نعیم، مالک بن مغول، ابو سفر، حضرت براءرضی اللہ تعالیٰ عنہ سے روایت ہے کہ آخری آیت یہ نازل ہوئی۔ (یَسْتَفْتُوْنَکَ ۭ قُلِ اللّٰہُ یُفْتِیْکُمْ فِی الْکَلٰلَۃِ) 4۔ النساء:176) یہ حدیث حسن ہے اور ابو سفر کا نام سعید بن احمد ہے بعض نے انہیں ابن یحمد ثوری بھی کہا ہے۔

٭٭ عبد بن حمید، احمد بن یونس، ابو بکر بن عیاش، ابو اسحاق، حضرت براءرضی اللہ تعالیٰ عنہ سے روایت ہے کہ ایک شخص نبی اکرم صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم اس آیت کی تفسیر کیا ہے (یَسْتَفْتُوْنَکَ ۭ قُلِ اللّٰہُ یُفْتِیْکُمْ فِی الْکَلٰلَۃِ) 4۔ النساء:176) آپ صلی اللہ علیہ و آلہ و سلم نے فرمایا تمہارے لئے وہ آیت کافی ہے جو گرمیوں میں نازل ہوئی۔

باب تفسیر سورہ مائدہ

ابن ابی عمر، سفیان، مسعر وغیرہ، قیس بن مسلم، حضرت طارق بن شہاب کہتے ہیں کہ ایک یہودی نے حضرت عمر رضی اللہ تعالیٰ عنہ سے کہا کہ اگر آیت ( اَلْیَوْمَ اَ کْمَلْتُ لَکُمْ دِیْنَکُمْ وَاَتْمَمْتُ عَلَیْکُمْ نِعْمَتِیْ وَرَضِیْتُ لَکُمُ الْاِسْلَامَ دِیْنًا) 5۔ المائدہ:3) (آج میں تمہارے لئے تمہارا دین پورا کر چکا اور میں نے تم پر اپنا احسان پورا کر دیا اور میں نے تمہارے واسطے اسلام ہی کو دین پسند کیا ہے )۔ ہم پر نازل ہوتی تو ہمارے لیے وہ عید کا دن ہوتا جس دن یہ نازل ہوتی۔ حضرت عمر رضی اللہ تعالیٰ عنہ نے فرمایا میں اچھی طرح جانتا ہوں کہ یہ آیت کب نازل ہوئی۔ یہ آیت عرفات کے دن نازل ہوئی اس دن جمعہ تھا۔ یہ حدیث حسن صحیح ہے۔

٭٭ عبد بن حمید، یزید بن ہارون، حماد بن سلمۃ، حضرت عمار بن ابو عمار سے روایت ہے کہ ابن عباس رضی اللہ تعالیٰ عنہ نے یہ آیت (اَلْیَوْمَ اَ کْمَلْتُ لَکُمْ دِیْنَکُمْ وَاَتْمَمْتُ عَلَیْکُمْ نِعْمَتِیْ وَرَضِیْتُ لَکُمُ الْاِسْلَامَ دِیْنًا) 5۔ المائدہ:3) پڑھی تو ان کے پاس ایک یہودی تھا۔ وہ کہنے لگا کہ اگر یہ آیت ہم پر نازل ہوتی تو ہم اس دن کو عید کے طور پر مناتے۔ ابن عباس رضی اللہ تعالیٰ عنہ نے فرمایا کہ جس دن یہ آیت نازل ہوئی تھی اس دن یہاں دو عیدیں تھیں۔ عرفات کے دن کی اور جمعہ کے دن کی۔ یہ حدیث ابن عباس رضی اللہ تعالیٰ عنہ کی روایت سے غریب ہے۔

٭٭ احمد بن منیع، یزید بن ہارون، محمد بن اسحاق، ابو زناد، اعرج، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالیٰ کا دایاں ہاتھ یعنی اسکا خزانہ بھرا ہوا ہے جو ہمیشہ جاری رہتا ہے اور دن ورات میں سے کسی وقت بھی اس میں کوئی کم نہیں آتی۔ کیا تم جانتے ہو کہ جب سے اس نے آسمانوں کو پیدا کیا ہے اس نے کیا خرچ کیا ہے۔ اس کے خزانے میں کوئی کمی نہیں آئی۔ اس کا عرش (آسمان کو پیدا کرنے کے وقت) سے لے کر اب تک پانی پر ہے اور اس کے دوسرے ہاتھ میں ایک ہاتھ ہے جسے وہ جھکاتا اور بلند کرتا ہے۔ یہ حدیث حسن صحیح ہے۔ اور یہ اس آیت کی تفسیرہے۔ (وَقَالَتِ الْیَھُوْدُ یَدُاللّٰہِ مَغْلُوْلَۃٌ  ۭغُلَّتْ اَیْدِیْہِمْ وَلُعِنُوْا بِمَا قَالُوْا  ۘبَلْ یَدٰہُ مَبْسُوْطَتٰنِ ۙ یُنْفِقُ کَیْفَ یَشَآءُ ) 5۔ المائدہ:64) (اور یہودی کہتے ہیں کہ اللہ کا ہاتھ بند ہو گیا ہے۔ انہیں کیہاتھ بند ہوں اور انہیں اس کہنے پر لعنت ہے بلکہ اس کے دونوں ہاتھ کھلے ہوئے ہیں جس طرح چاہے خرچ کرتا ہے۔ ائمہ کرام فرماتے ہیں کہ یہ حدیث جیسے آئی اسی طرح اس پر ایمان لایا جائے۔ بغیر اس کے کہ اسکی کوئی تفسیر کی جائے یا وہم کیا جائے۔ متعدد ائمہ نے یو نہی فرمایا ان میں سفیان ثوری، مالک بن انس، ابن عیینہ، ابن مبارک رحمہم اللہ ان سب کی رائے یہ ہے کہ اس قسم کی احادیث روایت کی جائیں اور ان پر ایمان لایا جائے انکی کیفیت سے بحث نہ کی جائے۔

٭٭ عبد بن حمید، مسلم بن ابراہیم، حارث بن عبید، سعید جریری، عبداللہ بن شقیق، حضرت عائشہ رضی اللہ تعالیٰ عنہا سے روایت ہے وہ فرماتی ہیں کہ نبی اکرم صلی اللہ علیہ و آلہ و سلم کی پہلے حفاظت کی جاتی تھی۔ یہاں تک کہ یہ آیت نازل ہوئی (ۭوَاللّٰہُ یَعْصِمُکَ مِنَ النَّاسِ ) 5۔ المائدہ:64) (اور اللہ تجھے لوگوں سے بچائے گا۔) اس پر نبی اکرم صلی اللہ علیہ و آلہ و سلم نے اپنے خیمے سے سر مبارک باہر نکالا اور آپ صلی اللہ علیہ و آلہ و سلم نے فرمایا لوگو چلے جاؤ اس لئے کہ اللہ تعالیٰ نے میری حفاظت کا وعدہ کر لیا ہے۔ یہ حدیث غریب ہے۔ بعض اسے جریری سے اور وہ عبداللہ بن شقیق سے نقل کرتے ہیں کہ نبی اکرم صلی اللہ علیہ و آلہ و سلم کی حفاظت کی جاتی تھی اس میں حضرت عائشہ رضی اللہ تعالیٰ عنہا کا ذکر نہیں۔

٭٭ عبد اللہ بن عبدالرحمن، یزید بن ہارون، شریک، علی بن بذیمۃ، ابو عبیدۃ، حضرت عبداللہ بن مسعود سے روایت ہے کہ رسول اللہ صلی اللہ علیہ و آلہ و سلم نے فرمایا جب بنی اسرائیل گناہوں میں مبتلاء ہو گئے تو ان کے علماء نے انہیں روکنے کی کو شش کی لیکن جب وہ باز نہیں آئے تو علماء ان کے ساتھ اٹھنے بیٹھنے اور کھانے پینے لگے۔ چنانچہ اللہ تعالیٰ نے ان لوگوں کے دل آپس میں ایک دوسرے سے ملا دئیے اور پھر حضرت داؤد علیہ السلام اور حضرت عیسیٰ علیہ السلام کی زبان سے ان پر لعنت کی کیونکہ وہ لوگ نافرمانی کرتے ہوئے حد سے تجاوز کر جا تے تھے۔ نبی اکرم صلی اللہ علیہ و آلہ و سلم اٹھ کر بیٹھ گئے پہلے تکیہ لگائے ہوئے تھے۔ اور فرمایا اس ذات کی قسم جس کے قبضہ قدرت میں میری جان ہے تم لوگ اس وقت تک نجات نہیں پاؤ گے جب تک تم ظالم کو ظلم سے نہ روکو گے۔ عبداللہ بن عبد الرحمن، یزید سے اور وہ سفیان ثوری سے یہ حدیث نقل کرتے ہوئے عبداللہ بن مسعود رضی اللہ تعالیٰ عنہ کا ذکر نہیں کرتے یہ حدیث حسن غریب ہے۔ محمد بن مسلم بن ابی وضاح سے بھی علی بن بذیمہ کے حوالے سے منقول ہے وہ ابو عبیدہ رضی اللہ تعالیٰ عنہ سے اور وہ عبداللہ بن مسعود رضی اللہ تعالیٰ عنہ سے مرفوعاً اسی کی مانند نقل کرتے ہیں۔ جبکہ بعض ابو عبیدہ کے حوالے سے نبی اکرم صلی اللہ علیہ و آلہ و سلم سے نقل کرتے ہیں۔

٭٭ بندار، عبدالرحمن بن مہدی، سفیان، علی بن بذیمۃ، حضرت ابو عبیدہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا جب بن اسرائیل کے ایمان میں کمی آ گئی تو ان سے اگر کوئی اپنے بھائی کو گناہ کرتے ہوئے دیکھتا تو اسے روکتا پھر دوسرے دن اگر وہ باز نہ آتا تو اسے اس خیال سے نہ روکتا کہ اسکے ساتھ کھانا پینا اور اٹھنا بیٹھنا ہے۔ چنانچہ اللہ تعالیٰ نے ان سب کے دل ایک دوسرے سے جوڑ دیئے ان کے متعلق قرآن نازل ہوا ہے۔ چنانچہ اللہ تعالیٰ فرماتے ہیں لُعِنَ الَّذِینَ کَفَرُوا مِنْ بَنِی إِسْرَائِیلَ عَلَی لِسَانِ دَاوُدَ وَعِیسَی ابْنِ مَرْیَمَ ذَلِکَ بِمَا عَصَوْا وَکَانُوا یَعْتَدُونَ۔ (بنی سرائیل میں سے جو کافر ہوئے ان پر داؤد علیہ السلام اور عیسیٰ بن مریم کی زبان پر لعنت کی گئی یہ اس لئے کہ وہ نا فرمان تھے۔ اور حد سے گزر گئے تھے۔ المائدہ۔ آیت) پھر آپ صلی اللہ علیہ و آلہ و سلم نے یہ آیات (وَلَوْ کَانُوْا یُؤْمِنُوْنَ بِاللّٰہِ وَالنَّبِیِّ وَمَآ اُنْزِلَ اِلَیْہِ مَا اتَّخَذُوْہُمْ اَوْلِیَآءَ وَلٰکِنَّ کَثِیْرًا مِّنْہُمْ فٰسِقُوْنَ) 5۔ المائدہ:81) سے آخر تک پڑھی (اور اگر وہ اللہ اور نبی پر اور اس چیز پر جو اسکی طرح نازل کی گئی ہے ایمان لاتے تو کافر کو دوست نہ بناتے لیکن ان میں اکثر لوگ نافرمان ہیں۔ المائدہ۔ آیت) راوی کہتے ہیں کہ نبی اکرم صلی اللہ علیہ و آلہ و سلم تکیہ لگائے بیٹھے ہوئے تھے اور اٹھ کر بیٹھ گئے پھر فرمایا تم بھی عذاب الہی سے اس وقت تک نجات نہیں پا سکتے جب تک ظالم کا ہاتھ پکڑ کر اسے حق کی طرف راہ راست پر نہ لے آؤ۔ محمد بن بشار بھی ابو داؤد سے وہ محمد بن مسلم بن ابی وضاح سے وہ علی بن بذیمہ سے وہ عبیدہ سے وہ عبداللہ سے اور وہ نبی اکرم صلی اللہ علیہ و آلہ و سلم سے اسی کی مانند حدیث نقل کرتے ہیں۔

٭٭ عمرو بن علی ابو حفص، ابو عاصم، عثمان بن سعد، عکرمۃ، حضرت ابن عباس رضی اللہ تعالیٰ عنہ سے روایت ہے کہ ایک آدمی رسول اللہ صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم میں جب گوشت کھاتا ہوں تو عورتوں کے لئے پریشان پھرنے لگتا ہوں۔ اور میری شہوت غالب ہو جاتی ہے۔ چنانچہ اللہ تعالیٰ نے آیت نازل فرمائی (یٰٓاَیُّھَا الَّذِیْنَ اٰمَنُوْا لَا تُحَرِّمُوْا طَیِّبٰتِ مَآ اَحَلَّ اللّٰہُ لَکُمْ وَلَا تَعْتَدُوْا  ۭاِنَّ اللّٰہَ لَا یُحِبُّ الْمُعْتَدِیْنَ  87  وَکُلُوْا مِمَّا رَزَقَکُمُ اللّٰہُ حَلٰلًا طَیِّبًا) 5۔ المائدہ:87) (اے ایمان والو ان ستھری چیزوں کو حرام نہ کرو جو اللہ تعالیٰ نے تمہارے لئے حلال کی ہیں اور حد سے نہ بڑھو۔ بے شک اللہ حد سے بڑھنے والوں کو پسند نہیں کرتا اور اللہ کے رزق میں سے جو چیز حلال ستھری ہو کھاؤ اور اللہ سے ڈرو جس پر تم ایمان رکھتے ہو۔ المائدہ۔ آیت) یہ حدیث حسن غریب ہے۔ بعض راوی اسے عثمان بن سعد کی سند کے علاوہ اور سند سے بھی روایت کرتے ہیں۔ لیکن یہ مرسل ہے اور اس میں ابن عباس رضی اللہ تعالیٰ عنہما کا ذکر نہیں۔ خالد حذاء بھی عکرمہ سے یہی حدیث مرسلاً نقل کرتے ہیں۔

٭٭ عبد اللہ بن عبدالرحمن، محمد بن یوسف، اسرائیل، ابو اسحاق، عمرو بن شرحبیل، حضرت عمر بن خطاب رضی اللہ تعالیٰ عنہ سے منقول ہے کہ انہوں نئے دعا کی کہ یا اللہ ہمارے لئے شراب کا صاف صاف حکم بیان فرما چنانچہ سورہ بقرہ کی آیت نازل ہوئی (یَسَْلُوْنَکَ عَنِ الْخَمْرِ وَالْمَیْسِرِ)2۔ البقرۃ:219) (آپ سے شراب اور جوئے کے متعلق پوچھتے ہیں۔ کہہ کو، ان میں بڑا گناہ ہے اور لوگوں کیلئے کچھ فائدے بھی ہیں اوع ان کا گناہ ان کے نفع سے بہت بڑا ہے البقرہ۔ آیت) پھر عمر رضی اللہ تعالیٰ عنہ کو بلایا گیا اور یہ آیت سنائی گئی۔ پھر حضرت عمر رضی اللہ تعالیٰ عنہ نے فرمایا اے اللہ ہمارے لئے شراب کا صاف صاف حکم بیان فرما چنانچہ سورہ نساء کی یہ آیت نازل ہوئی ( یٰٓاَیُّھَا الَّذِیْنَ اٰمَنُوْا لَا تَقْرَبُوا الصَّلٰوۃَ وَاَنْتُمْ سُکٰرٰى) 4۔ النساء:43) (اے ایمان والو جس وقت کہ تم نشہ میں ہو نماز کے نزدیک نہ جاؤ یہاں تک کہ تم سمجھ سکو کہ کیا کہہ رہے ہو۔ النسائ۔ آیت) پھر عمر رضی اللہ تعالیٰ عنہ کو بلایا گیا اور یہ آیت سنائی گئی لیکن انہوں نے پھر کہا اے اللہ ہمارے لئے شراب کا صاف صاف حکم بیان فرما اور پھر مائدہ کی یہ آیت نازل ہوئی (اِنَّمَا یُرِیْدُ الشَّیْطٰنُ اَنْ یُّوْقِعَ بَیْنَکُمُ الْعَدَاوَۃَ وَالْبَغْضَآءَ فِی الْخَمْرِ وَالْمَیْسِرِ ) 5۔ المائدہ:91)  (شیطان تو یہی چاہتا ہے کہ شراب اور جوئے کے ذریعے سے تم میں دشمنی اور بغض ڈالے اور تمہیں اللہ کی یاد سے اور نماز سے روکے۔ سو اب بھی باز آ جاؤ۔  پھر حضرت عمر رضی اللہ تعالیٰ عنہ کو بلایا گیا اور یہ آیت پڑھ کر سنائی گئی تو انہوں نے فرمایا ہم باز آ گئے، ہم باز آ گئے۔ یہ حدیث اسرائیل سے بھی منقول ہے۔

٭٭ محمد بن علاء، وکیع، اسرائیل، ابو اسحاق، ابو میسرہ، عمر بن خطاب محمد بن علاء بھی وکیع سے وہ اسرائیل سے ابو اسحاق سے اور وہ ابو مسیرہ سے نقل کرتے ہیں کی عمر بن خطاب رضی اللہ تعالیٰ عنہ نے فرمایا اے اللہ ہمارے لئے شراب کا حکم صاف صاف بیان فرما اور پھر اس کی مانند حدیث ذکر کی۔ اور روایت محمد بن یوسف کی روایت سے زیادہ صحیح ہے۔

٭٭ عبد بن حمید، عبید اللہ بن موسی، اسرائیل، ابو اسحاق، حضرت براء رضی اللہ تعالیٰ عنہ سے روایت ہے کہ شراب کی حرمت کا حکم آنے سے پہلے صحابہ کرام رضی اللہ تعالیٰ عنہ کا انتقال ہو چکا تھا۔ جب شراب حرام کی گئی تو بعض لوگوں نے کہا کہ ہمارے ساتھیوں کا کیا ہو گا وہ لوگ تو شراب پیتے ہوئے مرے تھے۔ پھر یہ آیت نازل ہوئی (لَیْسَ عَلَی الَّذِیْنَ اٰمَنُوْا وَعَمِلُوا الصّٰلِحٰتِ جُنَاحٌ فِیْمَا طَعِمُوْٓا اِذَا مَا اتَّقَوْا وَّاٰمَنُوْا وَعَمِلُوا الصّٰلِحٰتِ) 5۔ المائدہ:93) (جو لوگ ایمان لائے اور نیک کام کئے ان پر اس میں کوئی گناہ نہیں جو پہلے کھا چکے جبکہ آئندہ کو پرہیز گار ہوئے اور ایمان لائے اور عمل نیک کرنے والوں کو دوست رکھتا ہے۔ ) یہ حدیث حسن صحیح ہے۔ اس حدیث کو شعبہ بھی ابو اسحاق سے وہ براء سے اسی طرح روایت کرتے ہیں۔


٭٭ بندار، محمد بن جعفر، شعبۃ، ابو اسحاق، ابو اسحاق سے روایت ہے کہ براء بن عازب رضی اللہ تعالیٰ عنہ نے فرمایا صحابہ کرام رضی اللہ تعالیٰ عنہ میں سے کئی آدمی اس حالت میں فوت ہوئے کہ وہ شراب پیا کرتے تھے۔ پس جب شراب کی حرمت کا حکم نازل ہوا تو لوگوں نے کہا کہ ہمارے دوستوں کا کیا حال ہو گا راوی کہتے ہیں پھر یہ آیت نازل ہوئی (لَیْسَ عَلَی الَّذِیْنَ اٰمَنُوْا وَعَمِلُوا الصّٰلِحٰتِ جُنَاحٌ فِیْمَا طَعِمُوْٓا اِذَا مَا اتَّقَوْا وَّاٰمَنُوْا وَعَمِلُوا الصّٰلِحٰتِ) 5۔ المائدہ:93) یہ حدیث حسن صحیح ہے۔

٭٭ عبد بن حمید، عبدالعزیز بن ابی رزمۃ، اسرائیل، سماک، عکرمۃ، حضرت ابن عباس رضی اللہ عنہما سے روایت ہے کہ جب شراب حرام ہوئی تو صحابہ کرام رضی اللہ عنہم نے عرض کیا یا رسول اللہ صلی اللہ علیہ و سلم بتایئے وہ لوگ جو مر گئے وہ شراب پیا کرتے تھے ان کا کیا حکم ہے۔ پس یہ آیت نازل ہوئی۔ (لَیْسَ عَلَی الَّذِیْنَ اٰمَنُوْا وَعَمِلُوا الصّٰلِحٰتِ جُنَاحٌ فِیْمَا طَعِمُوْٓا اِذَا مَا اتَّقَوْا وَّاٰمَنُوْا وَعَمِلُوا الصّٰلِحٰتِ) 5۔ المائدہ:93) یہ حدیث حسن صحیح ہے۔

٭٭ سفیان بن وکیع، خالد بن مخلد، علی بن مسہر، اعمش، ابراہیم، حضرت عبداللہ رضی اللہ تعالیٰ عنہ سے روایت ہے کہ جب یہ آیت (لَیْسَ عَلَی الَّذِیْنَ اٰمَنُوْا وَعَمِلُوا الصّٰلِحٰتِ جُنَاحٌ فِیْمَا طَعِمُوْٓا اِذَا مَا اتَّقَوْا وَّاٰمَنُوْا وَعَمِلُوا الصّٰلِحٰتِ) 5۔ المائدہ:93) نازل ہوئی تو نبی اکرم صلی اللہ علیہ و آلہ و سلم نے مجھے فرمایا تم بھی انہی میں سے ہو۔ یہ حدیث حسن صحیح ہے۔

٭٭ ابوسعید، منصور بن وردان، علی بن عبدالاعلی، ان کے والد، ابو البختری، حضرت علی رضی اللہ تعالیٰ عنہ سے روایت ہے کہ جب یہ آیت (وَلِلّٰہِ عَلَی النَّاسِ حِجُّ الْبَیْتِ مَنِ اسْتَطَاعَ اِلَیْہِ سَبِیْلًا) 3۔ ال عمران:97) نازل ہوئی (اور لوگوں پر اللہ کیلئے حج (بیت اللہ) کرنا (فرض) ہے۔ بشرطیکہ وہ اس کی طاقت رکھتے ہوں۔) تو صحابہ کرام رضی اللہ تعالیٰ عنہ نے پوچھا کہ یا رسول اللہ صلی اللہ علیہ و آلہ و سلم کیا ہر سال (حج فرض ہے )۔ آپ صلی اللہ علیہ و آلہ و سلم خاموش رہے۔ لوگوں نے پھر کہا یا رسول اللہ صلی اللہ علیہ و آلہ و سلم کیا ہر سال (حج فرض ہے )۔ آپ صلی اللہ علیہ و آلہ و سلم نے فرمایا نہیں۔ اگر میں ہاں کہہ دیتا تو ہر سال واجب ہو جاتا۔ اس پر اللہ تعالیٰ نے یہ آیت نازل کی (  یٰٓاَیُّھَا الَّذِیْنَ اٰمَنُوْا لَا تَسَْلُوْا عَنْ اَشْیَآءَ اِنْ تُبْدَ لَکُمْ تَسُؤْکُمْ) 5۔ المائدہ:101) (اے ایمان والو ایسی باتیں مت پوچھو کہ اگر تم پر وہ ظاہر کی جائیں تو تمہیں بری لگیں۔) یہ حدیث حضرت علی رضی اللہ تعالیٰ عنہ کی روایت سے حسن غریب ہے۔ اس باب میں حضرت ابو ہریرہ رضی اللہ تعالیٰ عنہ اور ابن عباس رضی اللہ تعالیٰ عنہ سے بھی روایت ہے۔

٭٭ محمد بن معمر ابو عبد اللہ ابو عبد اللہ بصری، روح بن عبادۃ، شعبۃ، موسیٰ بن انس، حضرت انس بن مالک رضی اللہ تعالیٰ عنہ فرماتے ہیں کہ ایک شخص نے عرض کیا یا رسول اللہ صلی اللہ علیہ و آلہ و سلم میرا باپ کون ہے۔ آپ صلی اللہ علیہ و آلہ و سلم نے فرمایا تیرا باپ فلاں ہے۔ پس یہ آیت نازل ہوئی۔ (  یٰٓاَیُّھَا الَّذِیْنَ اٰمَنُوْا لَا تَسَْلُوْا عَنْ اَشْیَآءَ اِنْ تُبْدَ لَکُمْ تَسُؤْکُمْ ) 5۔ المائدہ:101) (اے ایمان والو ایسی باتیں مت پوچھو کہ اگر تم پر وہ ظاہر کی جائیں تو تمہیں بری لگیں۔ المائدہ۔) یہ حدیث حسن صحیح غریب ہے۔

٭٭ احمد بن منیع، یزید بن ہارون، اسماعیل بن ابی خالد، قیس بن ابی حازم، حضرت ابو بکر صدیق رضی اللہ تعالیٰ عنہ نے فرمایا لوگو تم یہ آیت پڑھتے ہو۔ (یٰٓاَیُّھَا الَّذِیْنَ اٰمَنُوْا عَلَیْکُمْ اَنْفُسَکُمْ ۚلَا یَضُرُّکُمْ مَّنْ ضَلَّ اِذَا اہْتَدَیْتُمْ ) 5۔ المائدہ:105) (اے ایمان والو تم پر اپنی جان کی فکر لازم ہے۔ تمہارا کچھ نہیں بگاڑتا جو کوئی گمراہ ہو جبکہ تم ہدایت یافتہ ہو۔) جبکہ میں نے رسول اللہ صلی اللہ علیہ و آلہ و سلم کو فرماتے ہوئے سنا کہ اگر لوگ ظالم کو ظلم سے نہیں روکیں گے تو قریب ہے کہ اللہ ان سب کو عذاب میں مبتلا کر دے۔ یہ حدیث حسن صحیح ہے۔ کئی راوی اس حدیث کو اسماعیل بن خالد سے اسی کی مانند مرفوعاً نقل کرتے ہیں لیکن بعض حضرات اسماعیل سے وہ قیس سے اور وہ ابو بکر رضی اللہ تعالیٰ عنہ سے انہی کا قول نقل کرتے ہیں۔

٭٭ سعید بن یعقوب طالقانی، عبداللہ بن مبارک، عقبہ بن حکیم، عمرو بن جاریۃ، لخمی، حضرت ابو امیہ شعبانی کہتے ہیں کہ میں ابو ثعلبہ خشنی رضی اللہ تعالیٰ عنہ کے پاس گیا اور پوچھا کہ آپ صلی اللہ علیہ و آلہ و سلم اس آیت کے متعلق کیا کہتے ہیں فرمایا کہ کونسی آیت۔ میں نے عرض کیا (یٰٓاَیُّھَا الَّذِیْنَ اٰمَنُوْا عَلَیْکُمْ اَنْفُسَکُمْ ۚلَا یَضُرُّکُمْ مَّنْ ضَلَّ اِذَا اہْتَدَیْتُمْ ) 5۔ المائدہ:105)۔ فرمایا جان لو کہ میں نے اسکی تفسیر بڑے علم رکھنے والے سے پوچھی تھی۔ میں نے رسول اللہ صلی اللہ علیہ و آلہ و سلم سے اسکی تفسیر پوچھی تو انہوں نے فرمایا بلکہ نیک اعمال کا حکم دو اور برائی سے منع کرو یہاں تک کہ تم ایسا بخیل دیکھو جسکی اطاعت کی جائے۔ خواہشات کی پیروی کی جانے لگے تو تم اپنی فکر کرو اور لوگوں کو چھوڑ دو اس لئے کہ تمہارے بعد ایسے دن آنے والے ہیں جن میں صبر کرنا اس طرح ہو گا۔ جیسے چنگاری ہاتھ میں لینا۔ اس زمانے میں سنت پر عمل کرنے والے کو تم جیسے پچاس (عمل کرنے والے ) آدمیوں کا ثواب دیا جائے گا۔ عبداللہ بن مبارک کہتے ہیں کہ عتبہ کے علاوہ دوسرے راوی یہ الفاظ بھی نقل کرتے ہیں کہ صحابہ کرام رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم ہم میں سے پچاس آدمیوں کے برابر یا ان میں سے پچاس کے برابر۔ آپ صلی اللہ علیہ و آلہ و سلم نے فرمایا تم میں سے۔ یہ حدیث حسن غریب ہے۔

٭٭ حسن بن احمد بن ابی شعیب حرانی، محمد بن سلمۃ حرانی، محمد بن اسحاق، ابو نضر، باذان مولی ام ہانی، حضرت ابن عباس رضی اللہ تعالیٰ عنہ سے روایت ہے کہ تمیم داری رضی اللہ تعالیٰ عنہ اس آیت (یٰٓاَیُّھَا الَّذِیْنَ اٰمَنُوْا شَہَادَۃُ بَیْنِکُمْ اِذَا حَضَرَ اَحَدَکُمُ الْمَوْتُ) 5۔ المائدہ:106) (اے ایمان والو جبکہ تم میں سے کسی کو موت آپہنچے تو وصیت کے وقت درمیان تم میں سے دو معتبر آدمی گواہ ہونے چاہئیں یا تمہارے سوا دو گواہ اور ہوں۔) کے متعلق کہتے ہیں کہ اس سے میرے اور عدی بن بداء کے علاوہ وہ سب لوگ بری ہو گئے۔ یہ دونوں اسلام لانے سے پہلے نصرانی تھے اور شام آتے جاتے رہے تھے۔ ایک مرتبہ وہ دونوں تجارت کیلئے شام گئے تو بنو سہم مولی بدیل بن ابی مریم انکے پاس تجارت کی غرض سے آیا۔ اس کے پاس چاندی کا ایک جام تھا وہ چاہتا تھا کہ یہ پیالہ بادشاہ کی خدمت میں پیش کرے وہ اسکے مال میں بری چیز تھی۔ پھر وہ بیمار ہو گیا اور اسنے ان دونوں کو وصیت کی اور کہا کہ اس نے جو کچھ چھوڑا اسے اس کے مالکوں تک پہنچا دیں۔ تمیم کہتے ہیں جب وہ مر گیا تو ہم نے وہ پیالہ ایک ہزار درہم میں بیچ ڈالا اور رقم دونوں نے آپس میں تقسیم کر لی۔ ان کے گھر پہنچ کر ہم نے وہ سامان ان کے حوالے کر دیا۔ انہیں پیالہ نہ ملا۔ تو انہوں نے ہم سے اسکے متعلق پوچھا۔ ہم نے جواب دیا کہ اس نے یہی کچھ چھاڑا تھا اور ہمیں ان چیزوں کے علاوہ کوئی چیز نہیں دی۔ تمیم کہتے ہیں کہ نبی اکرم صلی اللہ علیہ و آلہ و سلم کے مدینہ طیبہ تشریف لانے پر جب میں اسلام لایا تو میں نے اس گناہ کا ازالہ چاہا اور اس غلام کے مالکوں گھر گیا انہیں ساری بات بتائی اور انہیں پانچ سو درھم دے دیئے نیز یہ بھی بتایا کہ اتنی ہی رقم میرے ساتھی کے پاس بھی ہے۔ وہ لوگ عدی کو لے کر نبی اکرم صلی اللہ علیہ و آلہ و سلم کی خدمت میں حاضر ہوئے تو آپ صلی اللہ علیہ و آلہ و سلم نے ان سے گواہ طلب کئے جو کہ ان کے پاس نہیں تھے۔ پھر آپ صلی اللہ علیہ و آلہ و سلم نے انہیں حکم دیا کہ عدی سے اس کے دین کی عظیم ترین چیز کی قسم لیں۔ اس نے قسم کھا لی اور پھر یہ آیت نازل ہوئی (یٰٓاَیُّھَا الَّذِیْنَ اٰمَنُوْا شَہَادَۃُ بَیْنِکُمْ اِذَا حَضَرَ اَحَدَکُمُ الْمَوْتُ) 5۔ المائدہ:106) چنانچہ عمرو بن عاص اور ایک شخص کھڑے ہوئے اور گواہی کی کہ پیالہ بدیل کے پاس تھا اور عدی جھوٹا ہے تو عدی بن بداء سے پانچ سو درہم چھین لئے گئے۔ یہ حدیث غریب ہے۔ اور اسکی سند صحیح نہیں۔ محمد بن اسحاق سے نقل کرنے والے راوی ابو نضر کا نام محمد بن سائب کلبی ہے۔ اہل علم نے ان سے احادیث نقل کرنا ترک کر دیا ہے۔ یہ صاحب تفسیر ہے۔ میں (امام ترمذی) نے امام بخاری سے سنا کہ محمد بن ابی نضر کی ام ہانی کے موسیٰ ابو صالح سے منقول کوئی حدیث نہیں جانتے۔ یہ حدیث حضرت ابن عباس رضی اللہ تعالیٰ عنہما سے اس سند کے علاوہ مختصر طور پر منقول ہے۔

٭٭ سفیان بن وکیع، یحیی بن آدم، ابن ابی زائدہ، محمد بن ابی قاسم، عبدالملک بن سعید بن جبیر، ان کے والد، حضرت ابن عباس رضی اللہ تعالیٰ عنہ سے روایت ہے وہ کہتے ہیں کہ قبیلہ بنو سہم کا ایک شخص تمیم داری اور عدی بن بداء کے ساتھ نکلا اور ایسی جگہ مر گیا جہاں کوئی مسلمان نہی تھا۔ جب وہ کونوں اسکا متروکہ مال لے کر آئے تو اس میں سے سونے کے جڑاؤ والا چاندی کا پیالہ غائب پایا گیا۔ پھر نبی اکرم صلی اللہ علیہ و آلہ و سلم نے تمیم اور عدی کو قسم دی۔ پھر تھوڑی مدت بعد وہ پیالہ مکہ میں پایا گیا اور ان سے پوچھا گیا تو انہوں نے کہا کہ ہم نے عدی اور تمیم سے خریدا ہے۔ پھر بدیل سہمی کے واثوں میں سے دو شخص کھڑے ہوئے اور قسم کھا کر کہا کہ ہماری گواہی ان دونوں کی گواہی سے زیادہ سچی ہے اور یہ کہ جام (پیالہ) ان کے آدمی کاہے۔ حضرت ابن عباس رضی اللہ تعالیٰ عنہ فرماتے ہیں کہ یہ آیت انہی کے متعلق نازل ہوئی (یٰٓاَیُّھَا الَّذِیْنَ اٰمَنُوْا شَہَادَۃُ بَیْنِکُمْ اِذَا حَضَرَ اَحَدَکُمُ الْمَوْتُ) 5۔ المائدہ:106) یہ حدیث حسن غریب ہے۔ اور ابن ابی زائدہ کی حدیث ہے۔

٭٭ حسن بن قزعۃ بصری، سفیان بن وکیع، سعید، قتادۃ، کلاس بن عمرو، حضرت عمار بن یاسر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ آسمان سے ایسا دستر خوان نازل کیا گیا جس میں روٹی اور گوشت تھا پھر انہیں حکم دیا گیا کہ اس میں خیانت نہ کریں اور کل کیلئے نہ رکھیں لیکن اب لوگوں نے خیانت نہ کریں اور کل کیلئے نہ رکھیں لیکن ان لوگوں نے خیانت بھی کی اور دوسرے دن کیلئے جمع بھی کیا۔ چنانچہ ان کے چہرے مسخ کر کے بندروں اور خنزیروں کی صورتیں بنا دی گئیں۔ اس حدیث کو ابو عاصم اور کئی راوی سعید بن ابی عروبہ سے وہ قتادہ سے وہ خلاس سے اور وہ عمار سے موقوفاً نقل کرتے ہیں۔ ہم اس حدیث کو حسن بن قزعہ کی سند کے علاوہ نہیں جا نتے۔

٭٭ حمید بن مسعد، سفیان بن حبیب، سعید بن ابی عروبہحمید بن مسعد بھی یہ حدیث سفیان بن حبیب سے اور وہ سعید بن ابی عروبہ سے اسی کی مانند نقل کرتے ہیں۔ لیکن یہ مرفوع نہیں۔ ہم مرفوع حدیث کی کوئی اصل نہیں جانتے اور یہ حسن بن قزعہ کی روایت سے زیادہ صحیح ہے۔

٭٭ ابن ابی عمر، سفیان، عمرو بن دینار، طاؤس، حضرت ابو ہریرہ رضی اللہ تعالیٰ عنہ سے روایت ہے کہ اللہ عیسیٰ علیہ السلام کو (قیامت کے دن) انکی دلیل سکھائیں گے۔ چنانچہ اللہ تعالیٰ نے اس قول میں اسی کی تعلیم دی ہے کہ (وَاِذْ قَالَ اللّٰہُ یٰعِیْسَى ابْنَ مَرْیَمَ ءَاَنْتَ قُلْتَ لِلنَّاسِ اتَّخِذُوْنِیْ وَاُمِّیَ اِلٰہَیْنِ مِنْ دُوْنِ اللّٰہِ) 5۔ المائدہ:116) (اور جب اللہ فرمائے گا، اے عیسیٰ بیٹے مریم کے کیا تو نے لوگوں سے کیا تھا کہ خدا کے سوا مجھے اور میری ماں کو بھی خدا (معبود) بنا لو۔) حضرت ابو ہریرہ رضی اللہ تعالیٰ عنہ نبی اکرم صلی اللہ علیہ و آلہ و سلم سے نقل کرتے ہیں کہ اللہ تعالیٰ نے انہیں اس کا جواب اس طرح سکھایا ( سُبْحٰنَکَ مَا یَکُوْنُ لِیْٓ اَنْ اَقُوْلَ مَا لَیْسَ لِیْ ۤ بِحَقٍّ ) 5۔ المائدہ:116) (وہ عرض کرے گا تو پاک ہے، مجھے لائق نہیں کہ ایسی بات کہوں کہ جس کا مجھے حق نہیں۔ اگر میں نے یہ کہا ہو گا تجھے ضرور معلوم ہو گا۔ جو میرے دل میں ہے تو جانتا ہے اور جو تیرے دل میں ہے وہ میں نہیں جانتا۔ بے شک تو ہی چھپی ہوئی باتوں کو جاننے والا ہے۔)

٭٭ قتیبہ، عبداللہ بن وہب، حیی، ابو عبدالرحمن حبلی، حضرت عبداللہ بن عمر رضی اللہ تعالیٰ عنہما سے روایت ہے کہ نبی اکرم صلی اللہ علیہ و آلہ و سلم پر آخر میں نازل ہونیوالی سورتیں، سورہ مائدہ اور سورہ فتح ہیں۔ یہ حدیث حسن غریب ہے اور ابن عباس رضی اللہ تعالیٰ عنہ سے منقول ہے کہ آخری نازل ہونے والی سورت سورۃ نصر إِذَا جَاءَ نَصْرُ اللَّہِ وَالْفَتْحُ ہے۔

باب تفسیر سورہ انعام
ابو کریب، معاویۃ بن ہشام، سفیان، ابو اسحاق، ناجیۃ بن کعب، حضرت علی رضی اللہ تعالیٰ عنہ سے روایت ہے کہ ابو جہل نے نبی اکرم صلی اللہ علیہ و آلہ و سلم سے کہا کہ ہم آپ صلی اللہ علیہ و آلہ و سلم کو نہیں جھٹلاتے بلکہ ہم تو اسے جھٹلاتے ہیں۔ جو آپ صلی اللہ علیہ و آلہ و سلم پر نازل ہوا ہے۔ پس اللہ تعالیٰ نے یہ آیت نازل فرمائی (فَاِنَّہُمْ لَا یُکَذِّبُوْنَکَ وَلٰکِنَّ الظّٰلِمِیْنَ بِایٰٰتِ اللّٰہِ یَجْحَدُوْنَ) 6۔ الانعام:33) (سو وہ تجھے نہیں جھٹلاتے بلکہ یہ ظالم اللہ کی آیات کا ذکر کا انکار کرتے ہیں۔)

باب تفسیر سورہ انعام
اسحاق بن منصور بھی عبدالرحمن بن مہدی سے وہ سفیان سے وہ ابو اسحاق سے اور وہ ناجیہ سے نقل کرتے ہیں کہ ابو جہل نے نبی اکرم صلی اللہ علیہ و آلہ و سلم سے کہا اور اسی کی مانند حدیث بیان کی۔ اس حدیث کی سند میں حضرت علی رضی اللہ تعالیٰ عنہ کا ذکر نہیں۔ یہ روایت زیادہ صحیح ہے۔

باب تفسیر سورہ انعام
ابن ابی عمر، سفیان، عمرو بن دینار، حضرت جابر بن عبداللہ رضی اللہ تعالیٰ عنہ فرماتے ہیں کہ جب یہ آیت نازل ہوئی قل ھو القادر۔ (کہ دو وہ اس پر قادر ہے کہ تم عذاب اوپر سے بھیجے یا تمہارے پاؤں کے نیچے سے۔ الانعام۔ آیت) تو نبی اکرم صلی اللہ علیہ و آلہ و سلم نے فرمایا الہی میں تیری پناہ چاہتا ہوں۔ پھر یہ الفاظ نازل نازل ہوئے (اَوْ یَلْبِسَکُمْ شِیَعًا وَّیُذِیْقَ بَعْضَکُمْ بَاْسَ بَعْضٍ) 6۔ الانعام:65) (یا تمہیں فرقے کر کے ٹکرا دے اور ایک کو دوسرے کی لڑائی کا مزہ چھکا دے۔) تب رسول اللہ صلی اللہ علیہ و آلہ و سلم نے فرمایا یہ دونوں کچھ معمولی اور آسان ہیں راوی کو شک ہے کہا ھون فرمایا ایسر یہ حدیث حسن صحیح ہے۔

باب تفسیر سورہ انعام
حسن بن عرفۃ، اسماعیل بن عیاش، ابی بکر بن ابی مریم غسانی، راشد بن سعد، حضرت سعد بن ابی وقاص رضی اللہ تعالیٰ عنہ نبی اکرم صلی اللہ علیہ و آلہ و سلم سے اس آیت (قُلْ ہُوَ الْقَادِرُ عَلٰٓی اَنْ یَّبْعَثَ عَلَیْکُمْ عَذَابًا مِّنْ فَوْقِکُمْ اَوْ مِنْ تَحْتِ اَرْجُلِکُمْ) 6۔ الانعام:65) کی تفسیر نقل کرتے ہیں کہ آپ صلی اللہ علیہ و آلہ و سلم نے فرمایا جان لو عذاب ابھی تک آیا نہیں۔ بلکہ آنے والا ہے۔ یہ حدیث حسن غریب ہے۔

٭٭ علی بن خشرم، عیسیٰ بن یونس، اعمش، ابراہیم، علقمۃ، حضرت عبداللہ رضی اللہ تعالیٰ عنہ فرماتے ہیں کہ جب (اَلَّذِیْنَ اٰمَنُوْا وَلَمْ یَلْبِسُوْٓا اِیْمَانَہُمْ بِظُلْمٍ) 6۔ الانعام:82) (جو لوگ ایمان لائے اور انہوں نے اپنے ایمان میں شرک نہیں ملایا، امن انہیں کیلئے ہے اور وہی راہ راست پر ہیں۔) نازل ہوئی تو یہ مسلمانوں پر شاق گزرا۔ صحابہ کرام رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم ہم میں سے کون ایسا ہے جو اپنے اوپر ظلم نہیں کرتا۔ آپ صلی اللہ علیہ و آلہ و سلم نے فرمایا اس سے یہ ظلم مراد نہیں بلکہ اس سے مراد شرک ہے۔ کیا تم نے لقمان کی اپنے بیٹے کو نصیحت نہیں سنی کہاے بیٹے اللہ کے ساتھ کسی کو شریک نہ ٹھہرانا اس لئے کہ شرک ظلم عظیم ہے یہ حدیث حسن صحیح ہے۔

٭٭ احمد بن منیع، اسحاق بن یوسف، ازرق، داؤد بن ابی ہند، شعبی، مسروق کہتے ہیں کہ میں حضرت عائشہ رضی اللہ تعالیٰ عنہا کے پاس تکیہ لگائے بیٹھا تھا کہ انہوں نے فرمایا اے عائشہ رضی اللہ تعالیٰ عنہا تین باتیں ایسی ہیں کہ جس نے ان میں سے ایک بات بھی کی اس نے اللہ پر جھوٹ باندھا۔ اگر کوئی شخص یہ کہے کہ محمد ( صلی اللہ علیہ و آلہ و سلم) نے (شب معراج میں ) اللہ تعالیٰ کو دیکھا ہے تو وہ اللہ پر جھٹ باندھتا ہے کیونکہ اللہ تعالیٰ فرماتے ہیں (لَا تُدْرِکُہُ الْاَبْصَارُ ۡ وَہُوَ یُدْرِکُ الْاَبْصَارَ  ۚ وَہُوَ اللَّطِیْفُ الْخَبِیْرُ ) 6۔ الانعام:103) (اسے آنکھیں نہیں دیکھ سکتیں اور وہ آنکھوں کو دیکھ سکتا ہے اور وہ نہایت باریک بین خبردار ہے۔) پھر فرماتا ہے (وَمَا کَانَ لِبَشَرٍ اَنْ یُّکَلِّمَہُ اللّٰہُ اِلَّا وَحْیًا اَوْ مِنْ وَّرَآیِ حِجَابٍ ) 42۔ الشوری:51) (یعنی کوئی بشر اس (یعنی اللہ تعالی) سے وحی کے ذریعے یا پردے کے پیچھے ہی سے بات کر سکتا ہے ) راوی کہتے ہیں کہ میں تکیہ لگائے بیٹھا تھا اٹھ کر بیٹھ گیا اور عرض کیا اے ام المومنین مجھے مہلت دیجئے اور جلدی نہ کیجئے کیا اللہ تعالیٰ نے یہ نہیں فرمایا وَلَقَدْ رَآہُ نَزْلَۃً أُخْرَی (اور اس نے اس کو ایک بار اور بھی دیکھا ہے۔ النجم۔ آیت۔) نیز فرمایا (وَلَقَدْ رَاٰہُ بِالْاُفُقِ الْمُبِیْنِ) 81۔ التکویر:23) (اور بیشک انہوں (یعنی محمد صلی اللہ علیہ و آلہ و سلم) نے اسے آسمان کے کنارے پر واضح دیکھا۔) حضرت عائشہ رضی اللہ تعالیٰ عنہا نے فرمایا اللہ کی قسم میں نے سب سے پہلے نبی اکرم صلی اللہ علیہ و آلہ و سلم سے اکے متعلق دریافت کیا تو آپ صلی اللہ علیہ و آلہ و سلم نے فرمایا وہ جبرائیل تھے۔ میں نے انہیں ان کی اصل صورت میں دو مرتبہ دیکھا۔ میں نے دیکھا کہ ان کے جسم نے آسمان و زمین کے درمیان پوری جگہ کو گھیر لیا ہے (2) اور جس نے سوچا کہ محمد ( صلی اللہ علیہ و آلہ و سلم) نے اللہ کی نازل کی ہوئی چیز میں سے کوئی چیز چھپا لی اس نے بھی اللہ پر جھوٹ باندھا کیونکہ اللہ تعالیٰ فرماتا ہے ( یٰٓاَیُّھَا الرَّسُوْلُ بَلِّغْ مَآ اُنْزِلَ اِلَیْکَ مِنْ رَّبِّکَ) 5۔ المائدہ:67) (اے رسول جو آپ کے رب نے آپ پر نازل کیا ہے اسے پورا پہنچا دیجئے۔) (3) اور جس نے کہا کہ محمد ( صلی اللہ علیہ و آلہ و سلم) کل کے متعلق جانتے ہیں کہ کیا ہونے والا ہے اس نے بھی اللہ پر بہت بڑا جھوٹ باندھا اس لئے کہ اللہ تعالیٰ فرماتا ہے (قُلْ لَّا یَعْلَمُ مَنْ فِی السَّمٰوٰتِ وَالْاَرْضِ الْغَیْبَ اِلَّا اللّٰہُ) 27۔ النمل:65) (اللہ تعالیٰ کے علاوہ زمین و آسمان میں کوئی علم نہیں جانتا) یہ حدیث حسن صحیح ہے۔ اور مسروق بن اجدع کی کنیت ابو عائشہ ہے۔

باب تفسیر سورہ انعام

محمد بن موسیٰ بصری حرشی، زیاد بن عبداللہ بکائی، عطاء بن سائب، سعید بن جبیر، حضرت عبداللہ بن عباس رضی اللہ تعالیٰ عنہ فرماتے ہیں کہ چند لوگ نبی اکرم صلی اللہ علیہ و آلہ و سلم کی خدمت میں حاضر ہوئے اور عرض کیا یا رسول اللہ صلی اللہ علیہ و آلہ و سلم کیا ہم جس چیز کو قتل کریں۔ اسے کھائیں اور جسے اللہ نے مار دیا ہے اسے نہ کھائیں۔ پس اللہ تعالیٰ نے یہ آیات نازل فرمائیں فَکُلُوا مِمَّا ذُکِرَ اسْمُ اللَّہِ عَلَیْہِ إِنْ کُنْتُمْ بِآیَاتِہِ مُؤْمِنِینَ۔ الایۃ (سو تم اس (جانور) میں سے کھاؤ جس پر اللہ کا نام لیا گیا ہے۔ اگر تم اس کے حکموں پر ایمان لانے والے ہو۔ الانعام۔)۔ یہ حدیث حسن غریب ہے اور ایک اور سند سے بھی ابن عباس رضی اللہ تعالیٰ عنہ سے منقول ہے۔ بعض حضرات اس حدیث کو عطاء بن سائب سے وہ سعید بن جبیر سے اور وہ نبی اکرم صلی اللہ علیہ و آلہ و سلم سے مرسلاً نقل کرتے ہیں۔

٭٭ فضل بن صباح بغدادی، محمد بن فضیل، داؤد اودی، شعبی، علقمہ، حضرت عبداللہ رضی اللہ تعالیٰ عنہ فرماتے ہیں کہ جسے ایسے صحیفے دیکھنے کی خوا ہش ہو جس پر محمد (صلی اللہ علیہ و آلہ و سلم) کی مہر ثبت ہو تو یہ آیات پڑھ لے ( قُلْ تَعَالَوْا اَتْلُ مَا حَرَّمَ رَبُّکُمْ عَلَیْکُمْ) 6۔ الانعام:151) (کہہ دو آؤ میں تمہیں سنادوں جو تمہارے رب نے حرام کیا ہے یہ کہ اس کے ساتھ کسی کو شریک نہ بناؤ اور ماں باپ کے ساتھ نیکی کرو اور تنگدستی کے سبب سے اپنی اولاد کو قتل نہ کرو۔ ہم تمہیں اور انہیں رزق دینگے اور بے حیائی کے ظاہر اور پوشیدہ کاموں کے قریب نہ جاؤ اور ناحق کسی جان کو قتل نہ کرو جس کا قتل اللہ نے حرام کیا ہے۔ تمہیں یہ حکم دیتا ہے۔ تاکہ تم سمجھ جاؤ اور سوائے کسی بہتر طریقہ کے یتیم کے مال کے پاس نہ جاؤ۔ یہاں تک کہ وہ اپنی جوانی کو پہنچے اور ناپ اور تول کو انصاف سے پورا کرو۔ ہم کسی کو اسکی طاقت سے زیادہ تکلیف نہیں دیتے اور جب بات کہو تو انصاف سے کہو اگرچہ رشتہ دار ہی ہو اور اللہ کا عہد پورا کرو۔ تمہیں یہ حکم دیا ہے۔ تاکہ تم نصیحت حاصل کرو اور بیشک یہی میرا راستہ سے سو اسی کا اتباع کرو اور دوسرے راستوں پر مت چلو وہ تمہیں اللہ کی راہ سے ہٹا دینگے۔ تمہیں اسی کا حکم دیا ہے تاکہ تم پرہیز گار ہو جاؤ۔ الانعام۔ آیت۔) یہ حدیث حسن غریب ہے۔

٭٭ سفیان بن وکیع، وکیع، ابن ابی لیلی، عطیۃ، حضرت ابو سعید خدری رضی اللہ تعالیٰ عنہ نبی اکرم صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم (اَوْ یَاْتِیَ رَبُّکَ اَوْ یَاْتِیَ بَعْضُ اٰیٰتِ رَبِّکَ) 6۔ الانعام:158) (یا آئے کوئی نشانی تیرے رب کی۔)  کی تفسیر کے بارے میں فرمایا کہ اب بشانیوں سے مراد سورج کا مغرب سے طلوع ہونا ہے۔ یہ حدیث غریب ہے۔ بعض حضرات نے یہ حدیث مرفوعاً نقل کی ہے۔

٭٭ عبد بن حمید، یعلی بن عبید، فضیل بن غزوان، ابو حازم، حضرت ابو ہریرہ رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم نے ارشاد فرمایا تین چیزیں نکلنے کے بعد کسی کا ایمان لانا اس کیلئے فائدہ مند نہیں ہو گا۔ دجال، دابۃ الارض اور مغرب کی جانب سے سورج کا طلوع ہونا۔ یہ حدیث حسن صحیح ہے۔

٭٭ ابن ابی عمر، سفیان، ابو زناد، اعرج، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالیٰ فرماتے ہیں اور انکی بات سچی ہے کہ جب میرا بندہ کسی نیکی کا ارادہ کرے تو اسکے لئے ایک نیکی لکھ دو پھر اگر وہ اس پر عمل کرے تو اسکے برابر دس گنا نیکیاں لکھ دو لیکن اگر کسی برائی کا ارادہ کرے تو اسے اس وقت تک نہ لکھو جب تک وہ برائی نہ کرے اور پھر ایک ہی برائی لکھو اور اگر وہ اس برائی کو چھوڑ دے یا کبھی آپ صلی اللہ علیہ و آلہ و سلم نے فرمایا کہ اس برائی پر عمل نہ کرے تو اس کے لئے اس کے بدلے میں ایک نیکی لکھ دو پھر آپ صلی اللہ علیہ و آلہ و سلم نے یہ آیت پڑھی (مَنْ جَآءَ بِالْحَسَنَۃِ فَلَہٗ عَشْرُ اَمْثَالِہَا) 6۔ الانعام:168) (جو کوئی ایک نیکی کرے گا اس کے لئے دس گنا اجر ہے اور جو بدی کرے گا سو اسے اسی کے برابر سزا دی جائے گی اور اب پر ظلم نہ کیا جائے گا۔) یہ حدیث حسن صحیح ہے۔

باب تفسیر سورہ اعراف

عبد اللہ بن عبدالرحمن، سلیمان بن حرب، حماد بن سلمۃ، ثابت، حضرت انس رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم نے یہ آیت پڑھی (فَلَمَّا تَجَلّٰى رَبُّہٗ لِلْجَبَلِ جَعَلَہٗ دَکًّا) 7۔ الاعراف:143) (پھر جب اس کے رب نے پہاڑ کی طرف تجلی کی تو اسکو ریزہ ریزہ کر دیا۔) حماد کہتے ہیں کہ سلیمان نے یہ حدیث بیان کرنے کے بعد دائیں ہاتھ کے انگوٹھے کی نوک داہنی انگلی پر رکھی اور فرمایا پھر پہاڑ پھٹ گیا اور موسیٰ علیہ السلام بے ہوش ہو کر گر پڑے۔ یہ حدیث حسن صحیح غریب ہے۔ ہم اس حدیث کو صرف حماد بن سلمہ کی روایت سے جانتے ہیں۔

٭٭ عبدالوہاب اور اق، معاذ بن معاذ، حماد بن سلمہ، ثابت، انس عبدا لوہاب اوراق بھی یہ حدیث معاذ بن معاذ سے وہ حماد بن سلمہ سے وہ ثابت سے وہ انس رضی اللہ تعالیٰ عنہ سے اور نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔ یہ حدیث حسن ہے۔

٭٭ انصاری، معن مالک بن انس، زید بن ابی انیسۃ، عبدالحمید بن عبدالرحمن بن زید بن خطاب، حضرت مسلم بن یسار جہنی رضی اللہ تعالیٰ عنہ کہتے ہیں کہ عمر بن خطاب رضی اللہ تعالیٰ عنہ سے اس آیت کی تفسیر پوچھی گئی ( وَاِذْ اَخَذَ رَبُّکَ مِنْۢ بَنِیْٓ اٰدَمَ مِنْ ظُہُوْرِہِمْ ذُرِّیَّتَہُمْ وَاَشْہَدَہُمْ عَلٰٓی اَنْفُسِہِمْ ۚ اَلَسْتُ بِرَبِّکُمْ  ۭ قَالُوْا بَلیٰ ڔ شَہِدْنَا ڔ اَنْ تَقُوْلُوْا یَوْمَ الْقِیٰمَۃِ اِنَّا کُنَّا عَنْ ہٰذَا غٰفِلِیْنَ ) 7۔ الا اعراف:173) (اور جب تیرے رب نے بنی آدم کی پیٹھوں سے انکی اولاد کو نکالا اور ان سے ان کی جانوں پر اقرار کرایا کہ میں تمہارا رب نہیں ہوں۔ انہوں نے کہا ہاں ہے۔ ہم اقرار کرتے ہیں۔ کبھی قیامت کے دن کہنے لگو کہ ہمیں تو اسکی خبر نہ تھی۔) چنانچہ حضرت عمر رضی اللہ تعالیٰ عنہ نے فرمایا کہ میں نے نبی اکرم صلی اللہ علیہ و آلہ و سلم سے سنا کہ اللہ تعالیٰ نے آدم علیہ السلام کو پیدا فرمانے کے بعد انکی پشت پر اپنا دایاں ہاتھ پھیرا اور اس سے ان کی اولاد نکالی پھر فرمایا کہ انہیں جنت کے لئے پیدا کیا ہے۔ یہ لوگ اسی کیلئے عمل کریں گے۔ پھر ہاتھ پھیرا اور اولاد نکال کر فرمایا کہ انہیں میں نے دوزخ کے لئے پیدا کیا ہے یہ اسی کیلئے عمل کریں گے۔ چنانچہ ایک شخص نے عرض کیا یا رسول اللہ صلی اللہ علیہ و آلہ و سلم آپ نے فرمایا اگر اللہ تعالیٰ کسی کو جنت کیلئے پیدا کرتے ہیں تو اسے جنت ہی کے اعمال میں لگا دیتے ہیں۔ یہاں تک کہ وہ اہل جنت ہی کے اعمال پر مرتا ہے اور اسے جنت میں داخل کر دیا جاتا ہے اور کسی بندے کو جہنم کیلئے پیدا فرماتا ہے تو اس سے بھی اسی کے مطابق کام لیتا ہے۔ یہاں تک کہ وہ اہل دوزخ ہی کے عمل پر مرتا ہے اور پھر اسے دوزخ میں داخل کر دیا جاتا ہے۔ یہ حدیث حسن ہے اور مسلم بن یسار کو عمر رضی اللہ تعالیٰ عنہ سے سماع نہیں۔ بعض راوی مسلم اور عمر رضی اللہ تعالیٰ عنہ کے درمیان ایک شخص کا واسطہ ذکر کرتے ہیں۔

٭٭ عبد بن حمید، ابو نعیم، ہشام بن سعد، زید بن اسلم، ابو صالح، حضرت ابو ہریرہ رضی اللہ تعالیٰ عنہ سے روایت ہے کہ رسول صلی اللہ علیہ و آلہ و سلم نے فرمایا اللہ تعالیٰ جب آدم علیہ السلام کو پیدا فرمایا تو ان کی پیٹھ پر ہاتھ پھیرا۔ پھر ان کی پیٹھ سے قیامت تک آنے والی ان کی نسل کی روحیں نکل آئیں۔ پھر ہر انسان کی پیشانی پر نور کی چمک رکھ دی۔ پھر انہیں آدم علیہ السلام کے سامنے پیش کیا تو انہوں نے پوچھا اے رب ! یہ کون ہیں ؟ اللہ تعالیٰ نے فرمایا یہ آپ کی اولاد ہے۔ چنانچہ انہوں نے ان میں سے ایک شخص کو دیکھا جس کی آنکھوں کے درمیان کی چمک انہیں بہت پسند آئی تو اللہ تعالیٰ سے پوچھا کہ اے رب یہ کون ہے۔ اللہ تعالیٰ نے فرمایا یہ آپ کی اولاد میں سے آخری امتوں کا ایک فرد ہے۔ اس کا نام داؤد ہے۔ آدم علیہ السلام نے عرض کیا اے اللہ اسکی عمر کتنی رکھی ہے۔ اللہ تعالیٰ نے فرمایا ساٹھ سال۔ آدم علیہ السلام نے عرض کیا اے اللہ اسکی عمر مجھ سے چالیس سال زیادہ کر دیجئے۔ پھر جب آدم علیہ السلام کی عمر پوری ہو گئی تو موت کا فرشتہ حاضر ہوا۔ آدم علیہ السلام نے ان سے پوچھا کہ کیا میری عمر کے چالیس سال باقی نہیں ہیں۔ فرشتے نے کہا کہ وہ تو آپ اپنے بیٹے داؤد علیہ السلام کو دے چکے ہیں نبی اکرم صلی اللہ علیہ و سلم نے فرمایا کہ پھر آدم علیہ السلام نے انکار کر دیا لہذا انکی اولاد بھی انکار کرنے لگی۔ آدم علیہ السلام بھول گئے اور ان کی اولاد بھی بھولنے لگی۔ پھر آدم علیہ السلام نے غلطی کی لہذا ان کی اولاد بھی غلطی کرنے لگے۔ یہ حدیث حسن صحیح ہے اور کئی سندوں سے حضرت ابو ہریرہ رضی اللہ عنہ ہی کے حوالے سے نبی اکرم صلی اللہ علیہ و سلم سے منقول ہے۔

٭٭ محمد بن مثنی، عبدالصمد بن عبدالوارث، عمر بن ابراہیم، قتادہ، حسن، حضرت سمرہ بن جندب رضی اللہ عنہ نبی اکرم صلی اللہ علیہ و سلم سے نقل کرتے ہیں کہ جب حضرت حواء علیہا السلام حاملہ ہوئیں تو شیطان نے آپ کے گرد چکر لگایا۔ ان کا کوئی بچہ زندہ نہیں رہتا تھا۔ شیطان نے کہا کہ بیٹے کا نام عبدالحارث رکھیں۔ انہوں نے ایسا ہی کیا اور پھر وہ زندہ رہا۔ اور شیطان کی طرف سے یہ بات ڈالی گئی اور اس کا حکم تھا۔ یہ حدیث حسن غریب ہے۔ ہم اس حدیث کو صرف عمر بن ابراہیم کی قتادہ کی روایت سے جانتے ہیں۔ بعض حضرات اس حدیث کو عبدالصمد سے روایت کرتے ہیں۔ لیکن اس کو مرفوع نہیں کرتے۔

باب تفسیر سورۂ انفال

ابو کریب، ابو بکربن عیاش، عاصم بن بہدلۃ، مصعب بن سعد، حضرت سعد رضی اللہ عنہ فرماتے ہیں کہ غزوہ بدر کے موقع پر میں تلوا لے کر نبی اکرم صلی اللہ علیہ و سلم کی خدمت میں حاضر ہوا اور عرض کیا یا رسول اللہ ! اللہ نے مشرکین سے میرا سینہ ٹھنڈا کر دیا۔ یا اسی طرح کچھ کہا۔ یہ تلوار مجھے دے دیجئے۔ آپ صلی اللہ علیہ و سلم نے فرمایا یہ نہ میرا حق ہے نہ تمہارا۔ میں نے دل میں سوچا ایسا نہ ہو کہ یہ ایسے شخص کو مل جائے جو مجھ جیسی آزمائش میں نہ ڈالا گیا ہو۔ پھر میرے پاس آپ صلی اللہ علیہ و سلم کا قاصد آیا اور کہا کہ تم نے مجھ سے یہ تلوار مانگی تھی اس وقت یہ میری نہیں تھی۔ لیکن اب میری ہو گئی ہے۔ لہذا یہ تمہاری ہے۔ حضرت سعد رضی اللہ عنہ فرماتے ہیں اس پر یہ آیت نازل ہوئی (یَسَْلُوْنَکَ عَنِ الْاَنْفَالِ) 8۔ الانفال:1)  (تجھ سے غنیمت کا حکم پوچھتے ہیں، کہہ دیجئے کہ غنیمت کا مال اللہ اور رسول کاہے۔ سو اللہ سے ڈرو۔ یہ حدیث حسن صحیح ہے۔ اس حدیث کو سماک بھی مصعب بن سعد سے روایت کرتے ہیں اور اس باب میں حضرت عبادہ بن صامت رضی اللہ عنہ سے بھی روایت مذکور ہے۔

٭٭ محمد بن بشار، عمر بن یونس یمامی، عکرمۃ بن عمار، ابو زمیل، عبداللہ بن عباس، حضرت عمر بن خطاب رضی اللہ عنہ فرماتے ہیں کہ نبی اکرم صلی اللہ علیہ و سلم نے کفار کے لشکر کی طرف دیکھا تو وہ ایک ہزار کی تعداد میں تھے جب کہ آپ صلی اللہ علیہ و سلم کے ساتھ تین سو اور چند آدمی تھے۔ پھر آپ صلی اللہ علیہ و سلم نے قبلہ کی طرف منہ کیا اور ہاتھ پھیلا کر اپنے رب کو پکارنے لگے اے اللہ ! اگر تو مسلمانوں کی اس جماعت کو ہلاک کر دے گا تو اس زمین پر تیری عبادت کرنے والا کوئی نہیں رہے۔ آپ صلی اللہ علیہ و سلم اتنی دیر تک قبلہ رخ ہو کر ہاتھ پھیلائے ہوئے اللہ تعالیٰ سے دعا کرتے رہے کہ آپ صلی اللہ علیہ و سلم کی چادر کندھوں سے گرگئی۔ پھر حضرت ابو بکر رضی اللہ عنہ آئے اور چادر اٹھا کر کندھوں پر ڈال دی پھر پیچھے سے آپ صلی اللہ علیہ و سلم کو لپٹ گئے اور عرض کیا اے اللہ کے نبی ! اپنے رب سے کافی منا جات ہو چکی۔ عنقریب اللہ تعالیٰ آپ سے کیا ہوا وعدہ پورا فرمائے گا۔ اس پر اللہ تعالیٰ نے یہ آیت نازل فرمائی ( اِذْ تَسْتَغِیْثُوْنَ رَبَّکُمْ فَاسْتَجَابَ لَکُمْ اَنِّىْ مُمِدُّکُمْ بِاَلْفٍ مِّنَ الْمَلٰۗىِٕکَۃِ مُرْدِفِیْنَ ) 8۔ الانفال:9) (جب تم اپنے رب سے فریاد کر رہے تھے اس نے جواب میں فرمایا کہ میں تمہاری مدد کے لئے پے درپے ایک ہزار فرشتہ بھیج رہا ہوں۔ الانفال، آیت) پھر اللہ تعالیٰ نے ان کی فرشتوں سے مدد کی۔ یہ حدیث حسن غریب ہے۔ ہم اس حدیث کو صرف عکرمہ بن عمار کی ابو زمیل سے روایت سے جانتے ہیں۔ ابو زمیل کا نام سماک حنفی ہے۔ یہ غزوہ بدر میں شریک تھے۔

٭٭ عبد بن حمید، عبدالرزاق، اسرائیل، سماک، عکرمۃ، حضرت ابن عباس رضی اللہ عنہ سے روایت ہے کہ جب رسول اللہ صلی اللہ علیہ و سلم غزوہ بدر سے فارغ ہوئے تو لوگوں نے عرض کیا کہ اب قافلے کے پیچھے چلتے ہیں۔ وہاں اس قافلے کے علاوہ کوئی (لڑنے والا) نہیں راوی کہتے ہیں کہ اس پر حضرت ابن عباس رضی اللہ عنہ سے جو اس وقت زنجیروں میں جکڑے ہوئے تھے عرض کیا کہ یہ صحیح نہیں اس لئے کہ اللہ تعالیٰ نے آپ سے دو جماعتوں میں سے ایک کا وعدہ فرمایا تھا اور اس نے اپنا وعدہ پورا کر دیا ہے۔ آپ صلی اللہ علیہ و سلم نے فرمایا آپ (یعنی ابن عباس) نے سچ کہا۔ یہ حدیث حسن ہے۔

٭٭ سفیان بن بن وکیع، ابن نمیر، اسماعیل بن ابراہیم بن مہاجر، عباد بن یوسف، ابو بردۃ بن ابی موسی، حضرت ابو موسیٰ رضی اللہ عنہ فرماتے ہیں کہ رسول اللہ صلی اللہ علیہ و سلم نے فرمایا اللہ تعالیٰ نے مجھ پر میری امت کے لئے دو امن (والی آیات) اتاریں۔ (1) (وَمَا کَانَ اللّٰہُ لِیُعَذِّبَہُمْ وَاَنْتَ فِیْہِمْ ۭ وَمَا کَانَ اللّٰہُ مُعَذِّبَہُمْ وَہُمْ یَسْتَغْفِرُوْنَ ) 8۔ الانفال: 34)  (اور اللہ ایسا نہ کرے گا کہ انہیں تیرے ہوتے ہوئے عذاب دے (2) اور اللہ انہیں عذاب کرنے ولا نہیں ہے درانحالیکہ وہ بخشش مانگتے ہوں۔) پس جب میں (دنیا) سے چلا جاؤں گا تو ان میں استغفار کو قیامت تک کے لئے چھوڑ جاؤں گا۔ یہ حدیث غریب ہے اور اسماعیل بن ابراہیم بن مہاجر کو حدیث میں ضعیف کہا گیا ہے۔

٭٭ احمد بن منیع، وکیع، اسامۃ بن زید، صالح بن کیسان، ایک آدمی، حضرت عقبہ بن عامر رضی اللہ عنہ فرماتے ہیں کہ رسول اللہ صلی اللہ علیہ و سلم نے منبر پر یہ آیت پڑھی (وَاَعِدُّوْا لَہُمْ مَّا اسْتَطَعْتُمْ مِّنْ قُوَّۃٍ) 8۔ الانفال:60) (اور ان سے لڑنے کے لئے جو کچھ (سپاہیانہ) قوت اور پلے ہوئے گھوڑوں سے جمع کر سکو سو تیار رکھو)  پھر آپ نے تین مرتبہ فرمایا جان لوگ کہ قوت سے مراد تیر چلانا ہے۔ جان لو کہ اللہ تعالیٰ تمہیں زمین پر فتوحات عطا کرے گا۔ پھر تم لوگ محنت و مشقت سے محفوظ ہو گے۔ لہذا تیر اندازی میں سستی نہ کرنا۔ بعض راوی یہ حدیث اسامہ بن زید سے وہ صالح بن کیسان سے اور وہ عقبہ بن عامر سے نقل کرتے ہیں۔ اور یہ زیادہ صحیح ہے۔ صالح بن کیسان نے عقبہ بن عامر کو نہیں پایا۔ البتہ ابن عمر رضی اللہ عنہما کو پایا ہے۔

٭٭ عبد بن حمید، معاویۃ بن عمرو، زائدۃ، اعمش، ابو صالح، حضرت ابو ہریرہ رضی اللہ عنہ نبی اکرم صلی اللہ علیہ و سلم سے نقل کرتے ہیں کہ آپ صلی اللہ علیہ و سلم نے فرمایا تم سے پہلے کسی انسان کے لئے مالِ غنیمت حلال نہیں کیا گیا۔ اس زمانے میں یہ دستور تھا کہ آسمان سے آگ آتی اور اسے کھا جاتی۔ سلیمان اعمش کہتے ہیں کہ ابو ہریرہ رضی اللہ عنہ کے علاوہ یہ بات کون کہہ سکتا ہے۔ کیوں کہ غزوہ بدر کے موقع پر وہ لوگ مالِ غنیمت حلال ہونے سے پہلے ہی اس پر ٹوٹ پڑے تھے۔ چنانچہ اللہ تعالیٰ نے یہ آیت نازل فرمائی (لَوْلَا کِتٰبٌ مِّنَ اللّٰہِ سَبَقَ لَمَسَّکُمْ فِیْمَآ اَخَذْتُمْ عَذَابٌ عَظِیْمٌ) 8۔ الانفال:68) (اگر نہ ہوتی ایک بات جس کو لکھ چکا اللہ پہلے سے تو تم کو پہنچتا اس کے لئے میں بڑا عذاب۔ یہ حدیث حسن صحیح ہے۔

٭٭ ہناد، ابو معاویۃ، اعمش، عمرو بن مرۃ، ابو عبیدۃ بن عبد اللہ، حضرت عبداللہ بن مسعود رضی اللہ عنہ فرماتے ہیں کہ غزوہ بدر کے موقع پر قیدیوں کو لایا گیا تو آپ صلی اللہ علیہ و سلم نے صحابہ سے مشورہ کیا کہ تم لوگوں کی ان کے متعلق کیا رائے ہے ؟ پھر اس حدیث میں طویل قصہ ذکر کرنے کے بعد فرماتے ہیں کہ پھر رسول اللہ صلی اللہ علیہ و سلم نے فرمایا کہ ان میں سے کوئی بھی فدیہ دیئے بغیر یا گردن دیئے بغیر نہیں چھوٹ سکے گا۔ حضرت عبداللہ بن مسعود رضی اللہ عنہ نے عرض کیا یا رسول اللہ ! سہیل بن بیضاء کے علاوہ کیوں کہ میں نے سنا ہے کہ وہ اسلام کو یاد کرتے ہیں۔ آپ صلی اللہ علیہ و سلم خاموش رہے۔ عبداللہ بن مسعود رضی اللہ فرماتے ہیں کہ میں نے خود کو اس دن سے زیادہ کسی دن خوف میں متبلا نہیں دیکھا کہ خواہ مجھ پر آسمان سے پتھر برسنے لگیں۔ یہاں تک کہ آپ صلی اللہ علیہ و سلم نے فرمایا سہیل بن بیضاء کے علاوہ پھر حضرت عمر رضی اللہ عنہ کی رائے کے مطابق قرآن نازل ہوا (مَا کَانَ لِنَبِیٍّ اَنْ یَّکُوْنَ لَہٗٓ اَسْریٰ حَتّیٰ یُثْخِنَ فِی الْاَرْضِ) 8۔ الانفال:67) بی کو نہیں چاہئے کہ اپنے ہاں رکھے قیدیوں کو جب تک خونریزی نہ کر لے ملک میں تم چاہتے ہو اسباب دنیا اور اللہ کے ہاں چاہئے آخرت اور اللہ زور آور ہے حکمت والا  یہ حدیث حسن ہے اور ابو عبیدہ بن عبداللہ کا ان کے والد سے سماع ثابت نہیں۔

باب تفسیر سورۃ التوبہ

محمد بن بشار، یحیی بن سعید و محمد بن جعفر وابن ابی عدی وسہل بن یوسف، عوف بن ابی جمیلۃ، یزید فارسی، حضرت ابن عباس رضی اللہ عنہ فرماتے ہیں کہ میں نے عثمان بن عفان رضی اللہ عنہ سے کہا کہ کیا وجہ ہے کہ آپ نے سورہ انفال (جو کہ مثانی میں سے ہے ) کو سورہ برات سے متصل کر دیا ہے جو کہ مئین میں سے ہے اور ان کے درمیان بِسْمِ اللَّہِ الرَّحْمَنِ الرَّحِیمِ بھی نہیں لکھی۔ پھر تم نے انہیں سبع طول میں لکھ دیا ہے اس کی کیا وجہ ہے ؟ حضرت عثمان رضی اللہ عنہ نے فرمایا رسول اللہ صلی اللہ علیہ و سلم پر جب زمانہ گذشتہ اور گنتی کی سورتیں نازل ہوئیں تو جب کوئی چیز نازل ہوتی تو آپ صلی اللہ علیہ و سلم ہم میں سے کسی کو بلاتے اور اسے کہتے کہ یہ آیات اس سورت میں لکھو جس میں ایسے ایسے مذکور ہے۔ پھر جب کوئی آیت نازل ہوتی تو آپ صلی اللہ علیہ و سلم فرماتے کہ اسے فلاں سورت میں لکھو۔ چنانچہ سورہ انفال مدینے میں شروع ہی کے ایام میں نازل ہوئی اور سورہ برات آخری سورتوں میں سے ہے اور اس کا مضمون اس سے مشابہ ہے۔ چنانچہ میں نے گمان کیا کہ یہ اسی کا حصہ ہے اور پھر رسول اللہ صلی اللہ علیہ و سلم نے وفات تک ہمیں اس کے متعلق نہیں بتایا کہ یہ اس کا حصہ ہے لہذا میں نے ان دونوں کو ملا دیا اور ان کے درمیان بِسْمِ اللَّہِ الرَّحْمَنِ الرَّحِیمِ نہیں لکھی اور اسی وجہ سے انہیں سبع طوال میں لکھا ہے۔ یہ حدیث حسن ہے۔ ہم اس حدیث کو صرف عوف رضی اللہ عنہ کی روایت سے جانتے ہیں۔ وہ یزید فارسی سے روایت کرتے ہیں اور وہ ابن عباس رضی اللہ عنہ سے اور یزید تابعی ہیں اور بصری ہیں۔ نیز یزید بن ابان رقاشی بصری بھی تابعی ہیں اور یزید فارسی سے چھوٹے ہیں۔ یزید رقاشی انس بن مالک رضی اللہ عنہ سے روایت کرتے ہیں۔

٭٭ حسن بن علی خلال، حسین بن علی جعفی، زائدۃ، شبیب بن غرقدہ، سلیمان بن عمرو بن احوص، حضرت عمرو بن احوص رضی اللہ عنہ فرماتے ہیں کہ میں حجۃ الوداع کے موقع پر نبی اکرم صلی اللہ علیہ و سلم کے ساتھ تھا۔ آپ صلی اللہ علیہ و سلم نے اللہ تعالیٰ کی حمد و ثنا بیان کرنے کے بعد نصیحت کی پھر خطبہ دیا اور فرمایا کونسا دن ہے جس کی حرمت میں تم لوگوں کے سامنے بیان کر رہا ہوں ؟ (آپ صلی اللہ علیہ و سلم نے تین مرتبہ یہی سوال کیا) لوگوں نے جواب دیا یا رسول اللہ ! حج اکبر کا دن ہے۔ آپ صلی اللہ علیہ و سلم نے فرمایا تمہارے خون تمہارے اموال اور تمہاری عزتیں ایک دوسرے پر اسی طرح حرام ہیں جیسے آج کا یہ دن تمہارے اس شہر اور اس مہینے میں۔ جان لو کہ ہر جرم کرنے والا اپنا ہی نقصان کرتا ہے کوئی باپ اپنے بیٹے کے جرم اور کوئی بیٹا اپنے باپ کے جرم کا ذمہ دار نہیں۔ آگاہ ہو جاؤ کہ مسلمان مسلمان کا بھائی ہے اور کسی مسلمان کے لئے حلال نہیں کہ اپنے کسی بھائی کی کوئی چیز حلال سمجھے۔ جان لو کہ زمانہ جاہلیت کے سب سود باطل ہیں اور صرف اصل مال ہی حلال ہے۔ نہ تم ظلم کرو اور نہ تم پر ظلم کیا جائے۔ ہاں البتہ عباس بن عبدالمطلب کا سود اور اصل دنوں معاف ہیں۔ پھر جان لو کہ زمانہ جاہلیت کا ہر خون معاف ہے۔ پہلا خون جسے ہم معاف کرتے اس کا قصاص نہیں لیتے حارث بن عبدالمطلب کا خون ہے۔ وہ قبیلہ بنو لیث کے پاس رضاعت (دودھ پینے ) کے لئے بھیجے گئے تھے کہ انہیں ہزیل نے قتل کر دیا تھا۔ خبردار عورتوں کے ساتھ حسنِ سلوک کرو۔ یہ تمہارے پاس قیدی ہیں تم ان کی کسی چیز کی ملکیت نہیں رکھتے مگر یہ کہ وہ بے حیائی کا ارتکاب کریں تو تم انہیں اپنے بستروں سے الگ کر دو اور ہلکی مار مارو کہ اس سے ہڈی وغیرہ نہ ٹوٹنے پائے۔ پھر اگر وہ تمہاری فرمانبرداری کریں تو ان کے خلاف بہانے تلاش نہ کرو۔ جان لو کہ جیسے تمہارا تمہاری عورتوں پر حق ہے اسی طرح ان کا بھی تم پر حق ہے۔ تمہارا ان پر حق یہ ہے کہ وہ ان لوگوں کو تمہارے بستروں کے قریب نہ آنے دیں جنہیں تم پسند نہیں کرتے بلکہ ایسے لوگوں کو بھی گھروں میں داخل ہونے کی اجازت نہ دیں جنہیں تم اچھا نہیں سمجھتے۔ اور ان کا تم پر حق یہ ہے کہ ان کے کھانے اور پہننے کی چیزوں میں سے اچھا سلوک کرو۔ یہ حدیث حسن صحیح ہے اور اسے ابو الاحوص شبیب بن غرقدہ سے روایت کرتے ہیں۔

٭٭ عبدالوارث بن عبدالصمد بن عبدالوارث، ان کے والد، محمد بن اسحاق، ابو اسحاق، حارث، حضرت علی رضی اللہ عنہ سے روایت ہے کہ میں نے رسول اللہ صلی اللہ علیہ و سلم سے حج اکبر کے متعلق پوچھا کہ یہ کس دن ہے ؟ تو آپ صلی اللہ علیہ و سلم نے فرمایا نحر (قربانی) کے دن یعنی دسویں ذوالحجہ کو۔

٭٭ ابن ابی عمر، سفیان، ابو اسحاق، حارث، حضرت علی رضی اللہ عنہ سے روایت ہے کہ حج اکبر کا دن قربانی کا دن ہے۔ یہ حدیث پہلی حدیث سے زیادہ صحیح ہے، اس لئے کہ یہ کئی سندوں سے ابو اسحاق سے منقول ہے، وہ حارث سے اور وہ حضرت علی رضی اللہ عنہ سے موقوفاً نقل کرتے ہیں۔ ہمیں علم نہیں کہ محمد بن اسحاق کے علاوہ کسی نے اسے مرفوع کیا ہو۔

٭٭ بندار، عفان بن مسلم وعبدالصمد، حماد بن سلمۃ، سماک بن حرب، حضرت انس بن مالک رضی اللہ عنہ سے روایت ہے کہ نبی اکرم صلی اللہ علیہ و سلم نے سورہ براءت کے چند کلمات حضرت ابو بکر صدیق رضی اللہ عنہ کو دے کر بھیجا کہ ان کا اعلان کر دیں۔ پھر انہیں بلایا اور فرمایا کہ میرے اہل میں سے ایک شخص کے علاوہ کسی کو زیب نہیں دیتا کہ اسے پہنچائے۔ پھر حضرت علی رضی اللہ عنہ کو بلایا اور انہیں یہ (سورہ) دی۔ یہ حدیث حضرت انس رضی اللہ عنہ کی روایت سے حسن غریب ہے۔

٭٭ محمد بن اسماعیل، سعید بن سلیمان، عباد بن عوام، سفیان بن حسین، حکم بن عتیبۃ، مقسم، حضرت ابن عباس رضی اللہ عنہما سے روایت ہے کہ نبی اکرم صلی اللہ علیہ و سلم نے حضرت ابو بکر صدیق کو وہ برأۃ کے کلمات دے کر بھیجا اور حکم دیا کہ (حج) کے موقع پر ان کلمات کو پڑھ کر لوگوں کو سنا دیں۔ پھر حضرت علی رضی اللہ عنہ کو ان کے پیچھے بھیجا۔ ابھی حضرت ابو بکر رضی اللہ عنہ راستے ہی میں تھے کہ انہوں نے رسول اللہ صلی اللہ علیہ و سلم کی اونٹنی کے بلبلانے کی آواز سنی تو یہ سمجھ کر اچانک نکلے کہ نبی اکرم صلی اللہ علیہ و سلم تشریف لائے ہیں۔ لیکن دیکھا تو وہ حضرت علی رضی اللہ عنہ تھے۔ انہوں نے حضرت ابو بکر کو نبی اکرم صلی اللہ علیہ و سلم کا خط دیا اس میں حکم تھا کہ ان کلمات کا اعلان علی رضی اللہ عنہ کریں۔ پھر وہ دونوں نکلے اور حج کیا۔ ایام تشریق میں حضرت علی رضی اللہ عنہ کھڑے ہوئے اور اعلان کیا کہ ہر مشرک سے اللہ اور اس کے رسول صلی اللہ علیہ و سلم برء الذمہ ہیں اور تمہارے لئے چار ماہ کی مدت ہے کہ اس مدت میں اس زمین پر گھوم لو۔ اس سال کے بعد کوئی مشرک حج نہ کرے۔ اور نہ ہی کوئی شخص عریاں ہو کر بیت اللہ کا طواف کرے اور جنت میں صرف مومنین ہی داخل ہوں گے۔ حضرت علی رضی اللہ عنہ اس کا اعلان کرتے اور جب تھک جاتے تو حضرت ابو بکر رضی اللہ عنہ اس کا اعلان کرنے لگتے۔ یہ حدیث ابن عباس رضی اللہ عنہ کی سند سے حسن غریب ہے۔

٭٭ ابن ابی عمر، سفیان، ابو اسحاق، حضرت زید بن یثیع کہتے ہیں کہ ہم نے حضرت علی اللہ عنہ سے پوچھا کہ آپ کو کس چیز کا اعلان کرنے کا حکم دے کر حج میں بھیجا گیا تھا؟ انہوں نے فرمایا کہ چار چیزوں کا (1) کوئی شخص ننگا ہو کر بیت اللہ کا طواف نہ کرے۔ (2) جس کا رسول صلی اللہ علیہ و سلم کے ساتھ کوئی معاہدہ ہے تو وہ مدت معینہ تک قائم رہے گا۔ اور اگر کوئی مدت معین نہیں تو اس کی مدت چار ماہ ہے۔ (3) یہ کہ جنت میں صرف مومن ہی داخل ہوں گے۔ (4) یہ کہ مسلمان اور مشرک اس سال (حج) میں جمع نہیں ہوں گے۔ یہ حدیث حسن صحیح ہے اور یہ بواسطہ ابن عیینہ ابو اسحاق کی روایت ہے۔ سفیان ثوری کے بعض ساتھی اس حدیث کو علی رضی اللہ عنہ سے نقل کرتے ہیں اور وہ روایت حضرت ابو ہریرہ رضی اللہ عنہ سے منقول ہے۔

٭٭ ابو کریب، رشدین بن سعد، عمرو بن حارث، دراج، ابو الہیثم، حضرت ابو سعید رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا جس شخص میں مسجد میں آنے جانے کی عادت دیکھو تو اس کے ایمان کی گواہی دو کیوں کہ اللہ تعالیٰ فرماتا ہے (اِنَّمَا یَعْمُرُ مَسٰجِدَ اللّٰہِ مَنْ اٰمَنَ بِاللّٰہِ وَالْیَوْمِ الْاٰخِرِ) 9۔ التوبہ:18) (اللہ کی مسجدوں کو وہ لوگ آباد کرتے ہیں جو اللہ اور قیامت کے دن پر ایمان رکھتے ہیں۔)

٭٭ ابن ابی عمر رضی اللہ عنہما عبداللہ بن وہب سے وہ عمرو بن حارث سے وہ دراج سے وہ ابو ہیثم سے وہ ابو سعید رضی اللہ عنہ اور وہ نبی اکرم صلی اللہ علیہ و سلم سے اسی کی مانند نقل کرتے ہیں۔ لیکن اس کے الفاظ یہ ہیں کہ یَتَعَاہَدُ الْمَسْجِدَ یعنی مسجد میں آنے کا خیال رکھنا اور حاضر ہونا ہے۔ یہ حدیث حسن غریب ہے اور ابو ہیثم کا نام سلیمان بن عمرو بن عبدالعتواری ہے اور سلیمان یتیم تھے۔ ابو سعید خدری رضی اللہ عنہ نے ان کی پرورش کی۔

٭٭ عبد بن حمید، عبید اللہ بن موسی، اسرائیل، منصور، سالم بن ابی الجعد، حضرت ثوبان رضی اللہ عنہ فرماتے ہیں کہ جب (وَالَّذِیْنَ یَکْنِزُوْنَ الذَّہَبَ وَالْفِضَّۃَ) 9۔ التوبہ:34) (یعنی جو لوگ چاندی اور سونے کو جمع کرتے ہیں اور اللہ کی راہ میں خرچ نہیں کرتے انہیں ایک دردناک عذاب کی خبر سنا دیجئے۔  نازل ہوئی تو ہم نے نبی اکرم صلی اللہ علیہ و سلم کے ساتھ سفر میں تھے۔ صحابہ کرام رضوان اللہ علیہم اجمعین نے عرض کیا کہ سونے اور چاندی کو جمع کرنے کی تو مذمت آ گئی ہے اگر ہمیں معلوم ہوتا کہ کونسا مال بہتر ہے تو وہی جمع کرتے۔ آپ صلی اللہ علیہ و سلم نے فرمایا بہترین مال اللہ کو یاد کرنے والی زبان شکر کرنے والا دل اور مومن بیوی ہے جو اسے اسکے ایمان میں مدد دے۔ یہ حدیث حسن ہے۔ امام محمد بن اسماعیل بخاری رحمہ اللہ فرماتے ہیں کہ سالم بن ابی جعد کو ثوبان سے سماع نہیں۔ پھر میں نے ان سے پوچھا کہ کیا اور کو صحابی سے سماع ہے۔ انہوں نے فرمایا ہاں جابر بن عبداللہ اور انس رضی اللہ اور پھر کئی صحابہ کا ذکر کیا۔

٭٭ حسین بن یزید کوفی، عبدالسلام بن حرب، غطیف بن اعین، مصعب بن سعد، حضرت عدی بن حاتم رضی اللہ عنہ سے روایت ہے کہ میں نبی اکرم صلی اللہ علیہ و سلم کی خدمت میں حاضر ہوا تو آپ صلی اللہ علیہ و سلم نے فرمایا عدی اس بت کو اپنے سے دور کر دو پھر میں نے آپ صلی اللہ علیہ و سلم کو سورہ براۃ کی یہ آیات پڑھتے ہوئے سنا (اِتَّخَذُوْٓا اَحْبَارَہُمْ وَرُہْبَانَہُمْ اَرْبَابًا مِّنْ دُوْنِ اللّٰہِ) 9۔ التوبہ:31) (انہوں نے اپنے عالموں اور درویشوں کو اللہ کے سوا خدا بنالیا ہے۔) پھر آپ صلی اللہ علیہ و سلم نے فرمایا کہ وہ لوگ ان کی عبادت نہیں کرتے تھے لیکن اگر وہ (علماء اور درویش) ان کے لئے کوئی چیز حلال قرار دیتے تو وہ بھی اسے حلال سمجھتے اور اسی طرح ان کی طرف سے حرام کی گئی چیز کو حرام سمجھتے۔ یہ حدیث حسن غریب ہے۔ ہم اس حدیث کو صرف عبدالسلام بن حرب کی روایت سے جانتے ہیں اور غطیف بن اعین غیر مشہور ہیں۔

٭٭ زیاد بن ایوب بغدادی، عفان بن مسلم، ہمام، ثابت، حضرت انس رضی اللہ عنہ کہتے ہیں کہ حضرت ابو بکر صدیق رضی اللہ عنہ نے مجھے بتایا کہ میں نے غار (ثور) میں نبی اکرم صلی اللہ علیہ و سلم سے عرض کیا کہ اگر ان کفار میں سے کوئی اپنے قدموں کی طرف دیکھے گا تو ہمیں دیکھ لے گا۔ آپ صلی اللہ علیہ و سلم نے فرمایا ان دو آدمیوں کے بارے میں کیا گمان کرتے ہو جن کا تیسرا اللہ ہو۔ یہ حدیث حسن صحیح غریب ہے اور ہمام ہی سے منقول ہے۔ پھر اس حدیث کو حباب بن ہلال اور کئی حضرات ہمام سے اسی کی مانند نقل کرتے ہیں۔

٭٭ عبد بن حمید، یعقوب بن ابراہیم بن سعد، ان کے والد، محمد بن اسحاق، زہری، عبید اللہ بن عبداللہ بن عتبۃ، حضرت ابن عباس رضی اللہ عنہ سے روایت ہے کہ عمر بن خطاب رضی اللہ عنہ فرماتے ہیں کہ جب عبداللہ بن ابی (منافقوں کا سردار) مرا تو نبی اکرم صلی اللہ علیہ و سلم کو اس کی نمازِ جنازہ کے لئے بلایا گیا۔ آپ صلی اللہ علیہ و سلم گئے اور جب نماز کے لئے کھڑے ہوئے تو میں آپ صلی اللہ علیہ و سلم کے سامنے جا کر کھڑا ہو گیا اور عرض کیا یا رسول اللہ ! اللہ کا دشمن عبداللہ بن ابی جس نے فلاں دن اس اس طرح کہا۔ پھر حضرت عمر رضی اللہ عنہ اس کی گستاخیوں کے دن گن گن کر بیان کرنے لگے اور کہا کہ آپ صلی اللہ علیہ و سلم ایسے شخص کی نماز جنازہ پڑھا رہے ہیں۔ لیکن آپ صلی اللہ علیہ و سلم مسکراتے رہے پھر جب میں نے بہت کچھ کہا تو آپ صلی اللہ علیہ و سلم نے فرمایا اے عمر ! میرے سامنے سے ہٹ جاؤ مجھے اختیار دیا گیا ہے لہذا میں یہ اختیار کیا ہے۔ مجھے کہا گیا ہے کہ (اِسْتَغْفِرْ لَہُمْ اَوْ لَا تَسْتَغْفِرْ لَہُمْ  ۭاِنْ تَسْتَغْفِرْ لَہُمْ سَبْعِیْنَ مَرَّۃً فَلَنْ یَّغْفِرَ اللّٰہُ لَہُمْ ) 9۔ التوبہ:80) (تو ان کے لئے بخشش مانگ یا نہ مانگ اگر تو ان کے لئے ستر دفعہ بھی بخشش مانگے گا تو بھی اللہ انہیں ہرگز نہیں بخشے گا۔) اگر میں جانتا کہ میرے ستر سے زیادہ استغفار کرنے پر اسے معاف کر دیا جائے گا تو یقیناً میں ایسا ہی کرتا۔ پھر نبی اکرم صلی اللہ علیہ و سلم نے اس کی نماز پڑھی اور جنازہ کے ساتھ گئے یہاں تک کہ یہ دونوں آیتیں نازل ہوئیں (وَلَا تُصَلِّ عَلٰٓی اَحَدٍ مِّنْہُمْ مَّاتَ اَبَدًا وَّلَا تَقُمْ عَلیٰ قَبْرِہٖ) 9۔ التوبہ:84) (اور ان (منافقین) میں سے جو مرجائے کسی پر بھی نماز (جنازہ) نہ پڑھ اور نہ اس کی قبر پر کھڑا ہو، بے شک انہوں نے اللہ اور اس کے رسول سے کفر کیا اور نافرمانی کی حالت میں مرے۔ سورہ توبہ، آیت)، حضرت عمر رضی اللہ عنہ کہتے ہیں کہ اس کے بعد نبی اکرم صلی اللہ علیہ و سلم نے وفات تک نہ کسی منافق کی نماز (جنازہ) پڑھی اور نہ ہی اس کی قبر پر کھڑے ہوئے۔ یہ حدیث حسن غریب صحیح ہے۔

٭٭ محمد بن بشار ویحیی بن سعید، عبید اللہ، نافع، حضرت ابن عمر رضی اللہ عنہما سے روایت ہے کہ جب عبداللہ بن ابی مرا تو اس کے بیٹے عبداللہ نبی اکرم صلی اللہ علیہ و سلم کی خدمت میں حاضر ہوئے اور عرض کیا کہ اپنا کرتہ مجھے عنایت کر دیجئے تاکہ میں اپنے باپ کو کفن دوں اور آپ صلی اللہ علیہ و سلم اس کی نمازِ جنازہ پڑھیں۔ پھر اس کے لئے استغفار بھی کیجئے۔ چنانچہ آپ صلی اللہ علیہ و سلم نے اسے قمیص دی اور فرمایا کہ جب فارغ ہو جاؤ تو مجھے آگاہ کرنا۔ جب نبی اکرم صلی اللہ علیہ و سلم نے اس کی نمازِ جنازہ پڑھانے کا ارادہ فرمایا تو حضرت عمر رضی اللہ عنہ نے آپ صلی اللہ علیہ و سلم کو کھینچ لیا اور عرض کیا کہ کیا اللہ تعالیٰ نے آپ کو منافقین پر نماز پڑھنے سے منع نہیں فرمایا؟ آپ صلی اللہ علیہ و سلم نے فرمایا مجھے اختیار دیا گیا ہے کہ میں ان کے لئے استغفار کروں یا نہ کروں، پھر اس کی نماز پڑھی اور اللہ تعالیٰ نے یہ آیت نازل فرمائی (وَلَا تُصَلِّ عَلٰٓی اَحَدٍ مِّنْہُمْ مَّاتَ اَبَدًا وَّلَا تَقُمْ عَلیٰ قَبْرِہٖ) 9۔ التوبہ:84) لہذا آپ صلی اللہ علیہ و سلم نے ان پر نماز (جنازہ) پڑھنی چھوڑ دی۔ یہ حدیث حسن صحیح ہے۔

٭٭ قتیبہ، لیث، عمران بن ابی انس، عبدالرحمن بن ابی سعید، حضرت ابو سعید خدری رضی اللہ عنہ فرماتے ہیں کہ دو آدمیوں کے درمیان اس بات پر بحث ہو گئی کہ جو مسجد پہلے دن تقویٰ پر بنائی گئی ہے وہ کونسی مسجد ہے، ایک نے کہا مسجدِ قباء ہے اور دوسرا کہنے لگا کہ نہیں وہ مسجد نبوی ہے تب نبی اکرم صلی اللہ علیہ و سلم نے فرمایا وہ میری یہ مسجد ہے۔ یہ حدیث حسن صحیح ہے اور ابو سعید سے اس سند کے علاوہ بھی منقول ہے۔ انیس بن ابی یحیی اسے اپنے والد سے اور وہ سعید رضی اللہ عنہ سے نقل کرتے ہیں۔

٭٭ محمد بن علاء ابو کریب، معاویۃ بن ہشام، یونس بن حارث، ابراہیم بن ابی میمونۃ، ابو صالح، حضرت ابو ہریرہ رضی اللہ عنہ نبی اکرم صلی اللہ علیہ و سلم سے نقل کرتے ہیں کہ یہ آیت اہل قباء کے بارے میں نازل ہوئی (فِیْہِ رِجَالٌ یُّحِبُّوْنَ اَنْ یَّتَطَہَّرُوْا  ۭوَاللّٰہُ یُحِبُّ الْمُطَّہِّرِیْنَ ) 9۔ التوبہ:108) (اس میں ایسے لوگ ہیں جو دوست رکھتے ہیں پاک رہنے کو اور اللہ دوست رکھتا ہے پاک رہنے والوں کو)  راوی کہتے ہیں کہ وہ لوگ پانی سے استنجاء کرتے تھے چنانچہ ان کے متعلق یہ آیت نازل ہوئی۔ یہ حدیث اس سند سے غریب ہے اور اس باب میں حضرت ابو ایوب رضی اللہ عنہ انس رضی اللہ عنہ اور محمد بن عبداللہ بن سلام سے بھی روایت ہے۔

٭٭ محمود بن غیلان، وکیع، سفیان، ابو اسحاق، ابو اسحاق، ابو الخلیل، حضرت علی رضی اللہ عنہ سے روایت ہے کہ میں نے ایک شخص کو اپنے مشرک والدین کے لئے استغفار کرتے ہوئے سنا تو کہا کہ تم اپنے والدین کے لئے استغفار کر رہے ہو اور وہ مشرک تھے۔ اس نے جواب دیا کہ کیا ابراہیم علیہ السلام نے اپنے مشرک والد کے لئے استغفار نہیں کیا۔ جب میں نے قصہ نبی اکرم صلی اللہ علیہ و سلم کے سامنے بیان کیا تو یہ بات مناسب نہیں کہ مشرکوں کے لئے بخشش کی دعا کریں۔ التوبہ) یہ حدیث حسن ہے اور اس باب میں حضرت سعید بن مسیب بھی اپنے والد سے روایت کرتے ہیں۔

٭٭ عبد بن حمید، عبدالرزاق، معمر، زہری، عبدالرحمن بن کعب بن مالک، حضرت کعب بن مالک رضی اللہ عنہ فرماتے ہیں کہ میں غزوہ تبوک تک ہونے والی تمام جنگوں میں نبی اکرم صلی اللہ علیہ و سلم کے ساتھ شریک تھا سوائے غزوہ بدر کے اور نبی اکرم صلی اللہ علیہ و سلم جنگ بدر میں شریک نہ ہونے والوں سے ناراض نہیں ہوئے تھے کیوں کہ آپ صلی اللہ علیہ و سلم تو محض ایک قافلے کے ارادے سے تشریف لے گئے تھے کہ قریش اپنے قافلے کی فریاد پر ان کی مدد کے لئے آ گئے۔ چنانچہ دونوں لشکر بغیر کسی ارادے کے مقابلے پر آ گئے جیسا کہ اللہ تعالیٰ نے ارشاد فرمایا، پھر فرمایا میری جان کی قسم صحابہ رضی اللہ عنہ کے ساتھ نبی اکرم صلی اللہ علیہ و سلم کی آخری لڑائی ہے آپ نے لوگوں میں کوچ کا اعلان کرایا اور پھر راوی طویل حدیث نقل کرتے ہوئے کہتے ہیں کہ میں (غزوہ تبوک سے واپسی کے بعد میری توبہ قبول ہونے کے بعد) نبی اکرم صلی اللہ علیہ و سلم کی خدمت میں حاضر ہوا تو آپ صلی اللہ علیہ و سلم مسجد میں تشریف فرما تھے، مسلمان آپ صلی اللہ علیہ و سلم کے گرد جمع تھے اور آپ صلی اللہ علیہ و سلم کا چہرہ مبارک چاندی کی طرح چمک رہا تھا کیوں کہ نبی اکرم صلی اللہ علیہ و سلم جب خوش ہوتے تو آپ صلی اللہ علیہ و سلم کا چہرہ مبارک اسی طرح چمکے لگتا تھا۔ میں آیا اور نبی اکرم صلی اللہ علیہ و سلم کے سامنے بیٹھ گیا۔ آپ صلی اللہ علیہ و سلم نے فرمایا کعب بن مالک تمہارے لئے خوشخبری ہے کہ آج کا دن تمہاری زندگی کے تمام دنوں میں سب سے بہتر ہے جب سے تمہیں تمہاری ماں نے پیدا کیا ہے۔ میں نے عرض کیا اللہ کی طرف سے یا آپ صلی اللہ علیہ و سلم کی طرف سے ؟ آپ صلی اللہ علیہ و سلم نے فرمایا بلکہ اللہ کی طرف سے پھر آپ صلی اللہ علیہ و سلم نے یہ آیات پڑھیں (لَقَدْ تَّابَ اللّٰہُ عَلَی النَّبِیِّ وَالْمُہٰجِرِیْنَ وَالْاَنْصَارِ الَّذِیْنَ اتَّبَعُوْہُ فِیْ سَاعَۃِ الْعُسْرَۃِ) 9۔ التوبہ:117) (اللہ نے نبی کے حال پر رحمت سے توجہ فرمائی اور مہاجرین اور انصار کے حال پر بھی جنہوں نے ایسی تنگی کے وقت میں نبی کا ساتھ دیا۔ بعد اس کے کہ ان میں بعض کے دل پھر جانے کے قریب تھے۔ پھر اپنی رحمت سے ان پر توجہ فرمائی۔ بے شک وہک ان پر شفقت کرنے والا مہربان ہے۔ التوبہ، آیت) کعب کہتے ہیں کہ یہ بھی ہمارے بارے میں نازل ہوئی (یٰٓاَیُّھَا الَّذِیْنَ اٰمَنُوا اتَّقُوا اللّٰہَ وَکُوْنُوْا مَعَ الصّٰدِقِیْنَ) 9۔ التوبہ:119) (اے ایمان والو ! ڈرتے رہو اللہ سے اور رہو ساتھ ہمیشہ سچوں کے۔ التوبہ، آیت) پھر کعب رضی اللہ عنہ نے عرض کیا یا رسول اللہ ! میری توبہ میں سے یہ بھی ہے کہ میں ہمیشہ سچ بولوں گا اور میں اپنا پورا مال اللہ اور اس کے رسول (صلی اللہ علیہ و سلم) کی راہ میں صدقے کے طور پر دیتا ہوں۔ آپ صلی اللہ علیہ و سلم نے فرمایا اپنا کچھ مال اپنے پاس رکھو یہ تمہارے لئے بہتر ہے۔ میں نے عرض کیا میں اپنے لئے غزوہ خیبر میں سے ملنے والا حصہ رکھ لیتا ہوں۔ پھر فرماتے ہیں کہ اللہ تعالیٰ نے اسلام کے بعد مجھ پر میرے نزدیک اس سے بڑا کوئی انعام کیا کہ میں نے اور میرے دونوں ساتھیوں نے آپ صلی اللہ علیہ و سلم سے سچ بولا۔ اور جھوٹ بول کر ان لوگوں کی طرح ہلاک نہیں ہو گئے۔ مجھے امید ہے کہ سچ بولنے کے معاملے میں اللہ تعالیٰ نے مجھ بڑھ کر کسی کی آزمائش نہیں کی۔ میں نے اس کے بعد کبھی جان بوجھ کر جھوٹ نہیں بولا اور مجھے امید ہے کہ آئندہ بھی اللہ تعالیٰ مجھے اس سے محفوظ فرمائے گا۔ یہ حدیث اس سند کے علاوہ اور سند بھی زہری سے منقول ہے۔ عبدالرحمن بن عبداللہ بن کعب بن مالک بھی اس حدیث کو اپنے والد سے اور وہ کعب سے نقل کرتے ہیں اور اس کی سند میں اور بھی نام ہیں۔ یونس بن زید یہ حدیث زہری سے وہ عبدالرحمن بن عبداللہ بن مالک سے نقل کرتے ہیں کہ ان کے والد نے کعب بن مالک سے یہ حدیث نقل کی ہے۔

٭٭ محمد بن بشار، عبدالرحمن بن مہدی، ابراہیم بن سعد، زہری، عبید بن سباق، حضرت زید بن ثابت رضی اللہ عنہ فرماتے ہیں کہ اہلِ یمامہ کی لڑائی کے بعد حضرت ابو بکر صدیق رضی اللہ عنہ نے مجھے بلایا۔ میں حاضر ہوا تو حضرت عمر رضی اللہ عنہ بھی وہیں موجود تھے۔ حضرت ابو بکر فرمانے لگے کہ عمر میرے پاس آئے اور کہا کہ یمامہ کی لڑائی میں قرآن کریم کے قاریوں کی بڑی تعداد شہید ہو گئی ہے۔ مجھے اندیشہ ہے کہ اگر قاری اسی طرح قتل ہوئے تو امت کے ہاتھ سے بہت سا قرآن نہ جاتا رہے۔ میرا خیال ہے کہ آپ قرآن کو جمع کرنے کا حکم دے دیں۔ حضرت ابو بکر رضی اللہ عنہ نے فرمایا میں کیسے وہ کام کروں جو نبی اکرم صلی اللہ علیہ و سلم نے نہیں کیا۔ حضرت عمر رضی اللہ عنہ نے عرض کیا اللہ کی قسم اس میں خیر ہے وہ بار بار مجھ سے بحث کرتے رہے یہاں تک کہ اللہ تعالیٰ نے میرا سینہ بھی اس چیز کے لئے کھول دیا جس کے لئے حضرت عمر رضی اللہ عنہ کا سینہ کھولا تھا اور میں بھی یہ کام نہیں کی طرح اہم سمجھنے لگا۔ زید رضی اللہ عنہ کہتے ہیں کہ پھر حضرت ابو بکر رضی اللہ عنہ نے فرمایا کہ تم ایک عقلمند نوجوان ہو اور ہم تمہیں کسی چیز میں متہم نہیں پاتے پھر تم نبی اکرم صلی اللہ علیہ و سلم کے کاتب بھ ہو لہذا تم ہی یہ کام کرو۔ زید کہتے ہیں کہ اللہ کی قسم ! اگر یہ لوگ مجھے پہاڑ کو ایک جگہ سے دوسری جگہ منتقل کرنے کا حکم دیتے تو اس سے آسان ہوتا۔ میں نے کہا آپ کیوں ایسا کام کرتے ہیں جو رسول اللہ صلی اللہ علیہ و سلم نے نہیں کیا۔ حضرت ابو بکر رضی اللہ عنہ نے فرمایا اللہ کی قسم ! یہی بہتر ہے پھر وہ دونوں (ابوبکر و عمر رضی اللہ عنہما) مجھے سمجھاتے رہے یہاں تک کہ میں بھی یہی بہتر سمجھنے لگا اور اللہ تعالیٰ نے میرا سینہ بھی کھول دیا جس کے لئے ان دونوں کا سینہ کھولا تھا۔ پھر میں قرآن جمع کرنے میں لگ گیا چنانچہ میں قرآن کو چمڑے کے مختلف ٹکڑوں کھجور کے پتوں اور لحاف یعنی پتھر وغیرہ سے جمع کرتا جن پر قرآن لکھا گیا تھا پھر اسی طرح میں لوگوں کے سینوں سے بھی قرآن جمع کرتا، یہاں تک کہ سورہ برات کا آخری حصہ خزیمہ بن ثابت سے لیا۔ وہ یہ آیات ہیں (لَقَدْ جَآءَکُمْ رَسُوْلٌ مِّنْ اَنْفُسِکُمْ عَزِیْزٌ عَلَیْہِ مَا عَنِتُّمْ حَرِیْصٌ عَلَیْکُمْ بِالْمُؤْمِنِیْنَ رَءُوْفٌ رَّحِیْمٌ ) 9۔ التوبہ:128) (البتہ تحقیق تمہارے پاس تم ہی میں سے رسول آیا ہے )۔ اسے تمہاری تکلیف گراں معلوم ہوتی ہے، تمہاری بھلائی پر وہ حریص ہے، مومنوں پر نہایت شفقت کرنے والا مہربان ہے۔ پھر اگر یہ لوگ پھر جائیں تو کہہ دو کہ مجھے اللہ کافی ہے اس کے سوا اور کوئی معبود نہیں، اسی پر میں نے بھروسہ کیا اور وہی عرشِ عظیم کا مالک ہے۔) یہ حدیث حسن صحیح ہے۔

٭٭ محمد بن بشار، عبدالرحمن بن مہدی، ابراہیم بن سعد، زہری، حضرت انس رضی اللہ عنہ فرماتے ہیں کہ حذیفہ رضی اللہ عنہ حضرت عثمان بن عفان رضی اللہ عنہ کی خدمت میں حاضر ہوئے، وہ اہلِ عراق کے ساتھ مل کر آذربائیجان اور آرمینہ کی فتح میں اہل شام سے لڑ رہے تھے۔ پھر حذیفہ رضی اللہ عنہ لوگوں سے کہا کہ اس امت کی اس سے پہلے خبر لیجئے کہ یہ لوگ قرآن کے متعلق اختلاف کرنے لگیں جیسے کہ یہود و نصاریٰ میں اختلاف ہوا۔ چنانچہ انہوں نے حفصہ کو پیغام بھیجا کہ وہ انہیں مصحف بھیج دیں تاکہ اس سے دوسرے نسخوں میں نقل کیا جا سکے۔ پھر ہم آپ کو وہ مصحف واپس کر دیں گے۔ حضرت حفصہ رضی اللہ عنہا نے وہ مصحف انہیں بھیج دیا اور انہوں نے زید بن ثابت سعید بن عاص عبدالرحمن بن حارث بن ہشام اور عبداللہ بن زبیر کی طرف آدمی بھیجا کہ اسے مصاحف میں نقل کرو۔ پھر تینوں قریشی حضرات سے فرمایا کہ اگر تم میں اور زید بن ثابت میں اختلاف ہو جائے تو پھر قریش کی زبان میں لکھو۔ کیوں کہ یہ (قرآن) انہی کی زبان میں نازل ہوا ہے یہاں تک کہ ان لوگوں نے اس مصحف کو کئی مصاحف میں نقل کر دیا۔ اور پھر یہ (قرآن) ہر علاقے میں ایک ایک نسخہ بھیج دیا۔ زہری کہتے ہیں کہ خارجہ بن زید نے مجھ سے زید بن ثابت رضی اللہ عنہ کا قول نقل کیا کہ سورہ احزاب کی یہ آیت گم ہو گئی جو میں نبی اکرم صلی اللہ علیہ و سلم سے سنا کرتا تھا کہ (مِنَ الْمُؤْمِنِیْنَ رِجَالٌ صَدَقُوْا مَا عَاہَدُوا اللّٰہَ عَلَیْہِ ۚ فَمِنْہُمْ مَّنْ قَضٰى نَحْبَہٗ وَمِنْہُمْ مَّنْ یَّنْتَظِرُ ) 33۔ الاحزاب:23) میں نے اسے تلاش کیا تو خزیمہ بن ثابت یا ابو خذیمہ رضی اللہ عنہما کے پاس سے مل گئی۔ چنانچہ میں نے اسے اس کی سورت کے ساتھ ملا دیا۔ زہری کہتے ہیں کہ اس موقع پر ان لوگوں میں لفظ تابوت اور تابوہ میں بھی اختلاف ہوا۔ زید رضی اللہ عنہ تابوہ کہتے تھے۔ چنانچہ وہ لوگ حضرت عثمان رضی اللہ عنہ کے پاس گئے تو انہوں نے فرمایا تابوت لکھو کیوں کہ یہ قریش کی زبان میں اترا ہے۔ زہری عبید اللہ بن عبداللہ بن عتبہ سے نقل کرتے ہیں کہ عبداللہ بن مسعود رضی اللہ عنہ کا قرآن لکنا ناگوار گزرا اور انہوں نے فرمایا مسلمانو ! مجھے قرآن لکھنے سے معزول کیا جا رہا ہے اور ایسے شخص کو یہ کام سونپا جار ہے جو اللہ کی قسم اس وقت کافر کی پیٹھ میں تھا جب میں اسلام لایا۔ (ان کی شخص سے مراد حضرت زید بن ثابت رضی اللہ عنہ ہیں )۔ اس لئے عبداللہ بن مسعود رضی اللہ عنہ نے فرمایا اے اہلِ عراق تم اپنے قرآن چھپا لو کیوں کہ اللہ تعالیٰ فرماتا ہے کہ جو شخص کوئی چیز چھپائے گا وہ قیامت کے دن اسے لے کر اللہ کے سامنے حاضر ہو گا۔ (لہذا تم اپنے مصاحف لے کر اللہ سے ملاقات کرنا) زہری کہتے ہیں کہ مجھے کسی نے بتایا کہ عبداللہ بن مسعود رضی اللہ عنہ کی یہ بات بڑے بڑے صحابہ رضی اللہ عنہ کو بھی ناگوار گزری۔ یہ حدیث حسن صحیح ہے۔ ہم اس حدیث کو صرف زہری کی روایت سے جانتے ہیں۔

باب تفسیر سورۂ یونس

محمد بن بشار، عبدالرحمن بن مہدی، حماد بن سلمۃ، ثابت بنانی، عبدالرحمن بن ابی لیلی، حضرت صہیب نبی اکرم صلی اللہ علیہ و سلم سے اس آیت کی تفسیر میں نقل کرتے ہیں (لِلَّذِیْنَ اَحْسَنُوا الْحُسْنٰى وَزِیَادَۃٌ) 10۔یونس:26) (جنہوں نے بھلائی کی ان کے لئے بھلائی ہے اور زیادتی بھی اور ان کے منہ پر سیاہی اور رسوائی نہیں چڑھے کی۔ کہ آپ صلی اللہ علیہ و سلم نے فرمایا جب اہلِ جنت جنت میں داخل ہوں گے تو ایک اعلان کرنے والا اعلان کرے گا کہ اللہ تعالیٰ نے تم لوگوں سے ایک وعدہ کر رکھا ہے وہ اب اسے پورا کرنے والے ہیں وہ کہیں گے کیا اس نے ہمارے چہرے روشن کر کے جہنم سے دے کر جنت میں داخل فرما کر (اپنا وعدہ پورا نہیں کر دیا اب کونسی نعمت باقی رہ گئی ہے ) آپ صلی اللہ علیہ و سلم نے فرمایا پھر (خالق اور مخلوق کے درمیان حائل ہونے والا) پردہ ہٹا دیا جائے۔ اللہ کی قسم ! اللہ تعالیٰ نے انہیں اس سے زیادہ محبوب کوئی چیز عطا نہیں کی ہو گی کہ وہ اس کی طرف دیکھیں۔ یہ حدیث کئی راوی حماد بن سلمہ سے مرفوعاً نقل کرتے ہی۔ سلیمان بن مغیرہ بھی یہی حدیث ثابت سے اور وہ عبدالرحمن سے انہیں کا قول نقل کرتے ہیں اور اس میں صہیب کے نبی اکرم صلی اللہ علیہ و سلم سے روایت کرنے کا ذکر نہیں۔

٭٭ ابن ابی عمر، سفیان، ابن منکدر، عطاء بن یسار، ایک مصری شخص سے منقول ہے کہ انہوں نے ابو درداء رضی اللہ عنہ سے اس آیت (لَھُمُ الْبُشْریٰ فِی الْحَیٰوۃِ الدُّنْیَا وَفِی الْاٰخِرَۃِ) 10۔یونس:64) کی تفسیر پوچھی (ان کے لئے دنیا کی زندگی اور آخرت میں خوشخبری ہے )  انہوں نے فرمایا کہ جب سے میں نے اس کی تفسیر نبی اکرم صلی اللہ علیہ و سلم سے پوچھی ہے مجھ سے کسی نے اس کے بارے میں نہیں پوچھا۔ آپ صلی اللہ علیہ و سلم نے فرمایا کہ جب سے یہ آیت نازل ہوئی ہے تم پہلے شخص ہو جس نے اس کی تفسیر پوچھی ہے۔ اس بشارت سے مراد مومن کا نیک خواب ہے جو وہ دیکھتا ہے یا اسے دکھایا جاتا ہے۔ ابن عمر رضی اللہ عنہما سے وہ عبدالعزیز سے وہ ابو صالح سمان سے وہ عطاء بن یسار سے وہ ایک مصری شخص سے اور وہ ابو درداء رضی اللہ عنہ سے اسی کی مانند نقل کرتے ہیں۔ احمد بن عبدہ ضبی اسے حماد بن زید سے وہ عاصم سے وہ ابو صالح سے وہ ابو درداء رضی اللہ عنہ سے اور وہ نبی اکرم صلی اللہ علیہ و سلم سے اسی طرح نقل کرتے ہیں۔ اس سند میں عطاء بن یسار سے روایت نہیں۔ اس باب میں عبادہ بن صامت رضی اللہ عنہ سے بھی روایت ہے۔

٭٭ عبد بن حمید، حجاج بن منہال، حماد بن سلمۃ، علی بن زید، یوسف بن مہران، حضرت ابن عباس رضی اللہ عنہ سے روایت ہے کہ نبی اکرم صلی اللہ علیہ و سلم نے فرمایا جب اللہ تعالیٰ نے فرعون کو سمندر میں غرق کیا تو وہ کہنے لگا کہ میں ایمان لایا کہ اس اللہ کے سوا کوئی معبود نہیں جس پر بنی اسرائیل ایمان لائے۔ جبرائیل علیہ السلام نے فرمایا اے محمد (صلی اللہ علیہ و سلم) کاش آپ مجھے اس وقت دیکھتے جب میں اس کے (یعنی فرعون کے ) منہ میں سمندر کا کیچڑ ٹھونس رہا تھا تاکہ (اس کے اس قول کی وجہ سے ) اللہ کی رحمت اسے گھیر نہ لے۔ یہ حدیث حسن ہے۔

٭٭ محمد بن عبدالاعلی صنعانی، خالد بن حارث، شعبۃ، عدی بن ثابت وعطاء بن سائب، حضرت سعید بن جبیر رضی اللہ عنہ اور حضرت ابن عباس رضی اللہ عنہما میں سے ایک روایت کرتے ہیں کہ نبی اکرم صلی اللہ علیہ و سلم نے فرمایا کہ جبرائیل علیہ السلام فرعون کے منہ مٹی ڈالتے تھے تاکہ وہ لَا إِلَہَ إِلَّا اللَّہُ نہ کہہ سکے اور اللہ تعالیٰ اس پر رحم نہ کر دیں۔ یا فرمایا کہ اس خوف سے کہ اللہ کی رحمت اسے گھر نہ لے۔ یہ حدیث حسن غریب ہے۔

باب تفسیر سورہ ہود

احمد بن منیع، یزید بن ہارون، حماد بن سلمۃ، یعلی بن عطاء، وکیع بن حدس، حضرت ابو رزین رضی اللہ عنہ کہتے ہیں کہ میں نے عرض کیا یا رسول اللہ (صلی اللہ علیہ و سلم) ! ہمارا رب اپنی مخلوق کو پیدا کرنے سے پہلے کہاں تھا؟ آپ صلی اللہ علیہ و سلم نے فرمایا بادل میں تھا جس کے اوپر نیچے ہوا تھی اور اس نے اپنا عرش پانی پر پیدا کیا۔ احمد کہتے ہیں کہ یزید غماء کی تفسیر میں کہتے ہیں کہ اس سے مراد یہ ہے کہ اس کے ساتھ کوئی چیز نہیں۔ حماد بن سلمہ رضی اللہ عنہ بھی اس سند کو اسی طرح بیان کرتے ہیں کہ وکیع بن حدس سے روایت ہے جب کہ شعبہ ابو عوانہ او ہشیم وکیع بن عدس کہتے ہیں۔ یہ حدیث حسن ہے۔

٭٭ ابو کریب، ابو معاویۃ، برید بن عبد اللہ، ابو بردۃ، حضرت ابو موسیٰ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ اللہ تعالیٰ ظالم کو فرصت دیتا ہے اور بسا اوقات آپ صلی اللہ علیہ و سلم نے فرمایا کہ ظالم کو مہلت دیتا ہے حتی کہ جب اسے پکڑتا ہے تو پھر ہرگز نہیں چھوڑتا۔ پھر آپ صلی اللہ علیہ و سلم نے یہ آیت پڑھی (وَکَذٰلِکَ اَخْذُ رَبِّکَ اِذَآ اَخَذَ الْقُریٰ وَہِىَ ظَالِمَۃٌ)11۔ہود۔102) (اور تیرے رب کی پکڑ ایسی ہی ہوتی ہے، جب وہ ظالم بستیوں کو پکڑتا ہے اور اس کی پکڑ سخت تکلیف دہ ہے۔  یہ آیت صحیح غریب ہے اور ابو اسامہ بھی یزید سے اسی طرح کی حدیث نقل کرتے ہوئے یملی کا لفظ بیان کرتے ہیں۔ ابراہیم یہ حدیث ابو اسامہ سے وہ یزید بن عبداللہ سے وہ اپنے دادا سے وہ ابو بردہ رضی اللہ عنہ سے وہ ابو موسیٰ رضی اللہ عنہ سے اور وہ نبی اکرم صلی اللہ علیہ و سلم سے نقل کرتے ہیں۔ اور بغیر شک کے یملی کا لفظ بیان کرتے ہیں۔

٭٭ محمد بن بشار، ابو عامر عقدی عبدالملک بن عمرو، سلیمان بن سفیان، عبداللہ بن دینار، ابن عمر، حضرت عمر بن خطاب رضی اللہ عنہ سے روایت ہے کہ جب یہ آیت (فَمِنْہُمْ شَقِیٌّ وَّسَعِیْدٌ) 11۔ہود:105) نازل ہوئی تو میں نے نبی اکرم صلی اللہ علیہ و سلم سے پوچھا کہ کیا عمل اس چیز کے لئے کرتے ہیں جو لکھی جاچکی ہے ابھی نہیں لکھی ہے (یعنی تقدیر)۔ آپ صلی اللہ علیہ و سلم نے فرمایا ایسی چیز کے لئے جس سے فراغت حاصل کی جاچکی ہے اور اسے لکھا جا چکا لیکن ہر شخص کے لئے وہی آسان ہے جس کے لئے اسے پیدا کیا گیا۔ یہ حدیث اس سند سے حسن غریب ہے۔ ہم اس کو صرف عبدالملک بن عمرو کی روایت سے جانتے ہیں۔

٭٭ قتیبہ، ابو الاحوص، سماک بن حرب، ابراہیم، علمقمۃ و اسود، حضرت عبداللہ رضی اللہ عنہ سے روایت ہے کہ ایک شخص نبی اکرم صلی اللہ علیہ و سلم کی خدمت میں حاضر ہوا اور عرض کیا یا رسول اللہ ! (صلی اللہ علیہ و سلم) میں نے شہر کے کنارے ایک عورت سے بوس وکنار کر لیا اور جماع کے علاوہ سب کچھ کیا۔ اب میں آپ کے سامنے حاضر ہوں میرے بارے میں آپ فیصلہ فرمائیں۔ حضرت عمر رضی اللہ عنہ نے اس سے کہا کہ اللہ تعالیٰ نے تیرا گناہ چھپایا تھا لہذا تمہیں بھی چاہئے تھا کہ اسے پردے میں ہی رہنے دیتے۔ نبی اکرم صلی اللہ علیہ و سلم نے اسے کوئی جواب نہیں دیا تو وہ شخص چلا گیا۔ پھر آپ صلی اللہ علیہ و سلم نے کسی کو بھیج کر بلوایا اور یہ آیات پڑھیں (وَاَقِمِ الصَّلٰوۃَ طَرَفَیِ النَّہَارِ وَزُلَفًا مِّنَ الَّیْلِ  ۭ اِنَّ الْحَسَنٰتِ یُذْہِبْنَ السَّیِّاٰتِ  ۭ ذٰلِکَ ذِکْریٰ لِلذّٰکِرِیْنَ ) 11۔ہود:114) (اور دن کے دونوں طرف اور کچھ حصہ رات کا نماز قائم کر، بے شک نیکیاں برائیوں کو دور کرتی ہیں، یہ نصیحت حاصل کرنے والوں کے لئے نصیحت ہے۔ ایک شخص نے عرض کیا یا رسول اللہ ! کیا اس شخص کے لئے خاص ہے ؟ آپ صلی اللہ علیہ و سلم نے فرمایا بلکہ تمام لوگوں کے لئے۔ یہ حدیث حسن صحیح ہے۔ اسرائیل بھی سماک سے اسی طرح روایت کرتے ہیں، سماک ابراہیم سے وہ اسود سے اور وہ عبداللہ سے مرفوعاً نقل کرتے ہیں۔ پھر سفیان ثوری بھی سماک سے وہ ابراہیم سے اسی کے مثل بیان کرتے ہیں۔ یہ روایت زیادہ صحیح ہے۔ محمد بن یحیی نیشاپوری بھی یہ حدیث سفیان ثوری سے اعمش اور وہ سماک سے وہ دونوں ابراہیم سے وہ عبدالرحمن بن یزید سے وہ عبداللہ سے اور وہ نبی اکرم صلی اللہ علیہ و سلم سے اس کے ہم معنی حدیث نقل کرتے ہیں۔ لیکن وہ اس سند میں سفیان کی اعمش سے روایت کا ذکر نہیں کرتے۔ سلیمان تیمی یہ حدیث ابو عثمان نہدی سے وہ ابن مسعود رضی اللہ عنہ سے اور وہ نبی اکرم صلی اللہ علیہ و سلم سے نقل کرتے ہیں۔

٭٭ محمد بن بشار، یحیی بن سعید، سلیمان تیمی، ابو عثمان، حضرت ابن مسعود رضی اللہ عنہ فرماتے ہیں کہ ایک شخص نے ایک اجنبی عورت کا بوسہ لیا جو کہ حرام تھا۔ پھر وہ نبی اکرم صلی اللہ علیہ و سلم کی خدمت میں حاضر ہوا اور اس کا کفارہ دریافت کیا، اس پر یہ آیت نازل ہوئی (وَاَقِمِ الصَّلٰوۃَ طَرَفَیِ النَّہَارِ وَزُلَفًا مِّنَ الَّیْلِ  ۭ اِنَّ الْحَسَنٰتِ یُذْہِبْنَ السَّیِّاٰتِ  ۭ ذٰلِکَ ذِکْریٰ لِلذّٰکِرِیْنَ) 11۔ہود:114) اس نے عرض کیا یا رسول اللہ ! کیا یہ حکم صرف میرے لئے ہے ؟ آپ صلی اللہ علیہ و سلم نے فرمایا تمہارے لئے بھی اور میری امت میں سے ہر اس شخص کے لئے جو اس پر عمل کرے۔ یہ حدیث حسن صحیح ہے۔

٭٭ عبد بن حمید، حسین بن علی جعفی، زائدہ، عبدالملک بن عمیر، عبدالرحمن بن ابی لیلی، حضرت معاذ بن جبل رضی اللہ عنہ فرماتے ہیں کہ ایک شخص آیا اور عرض کیا یا رسول اللہ ! اگر کوئی شخص کسی ایسی عورت سے ملے جس سے اس کی جان پہچان نہ ہو اور پھر وہ اس کے ساتھ جماع کے علاوہ ہر وہ کام کرے جو کوئی شخص اپنی بیوی سے کرتا ہے (یعنی بوس و کنار وغیرہ) تو اس کے بارے میں کیا حکم ہے ؟ راوی کہتے ہیں کہ اس پر یہ آیت نازل ہوئی (وَاَقِمِ الصَّلٰوۃَ طَرَفَیِ النَّہَارِ وَزُلَفًا مِّنَ الَّیْلِ  ۭ اِنَّ الْحَسَنٰتِ یُذْہِبْنَ السَّیِّاٰتِ  ۭ ذٰلِکَ ذِکْریٰ لِلذّٰکِرِیْنَ ) 11۔ہود:114) پھر آپ صلی اللہ علیہ و سلم نے اسے حکم دیا کہ وضو کرو اور نماز پڑھو۔ معاذ رضی اللہ عنہ کہتے ہیں کہ میں نے عرض کیا یا رسول اللہ کیا یہ حکم صرف اس شخص کے لئے خاص ہے یا تمام مومنوں کے لئے عام ہے۔ اس حدیث کی سند متصل نہیں، اس لئے کہ عبدالرحمن بن ابی لیلی نے حضرت معاذ رضی اللہ عنہ سے کوئی حدیث نہیں۔ حضرت معاذ رضی اللہ عنہ کی وفات حضرت عمر رضی اللہ عنہ کے دور خلافت میں ہوئی اور جب حضرت عمر رضی اللہ عنہ شہید ہوئے تو عبدالرحمن بن ابی لیلی چھ برس کے تھے۔ وہ حضرت عمر رضی اللہ عنہ سے روایت کرتے ہیں اور انہیں دیکھا بھی ہے، شعبہ یہ حدیث عبدالملک بن عمیر سے وہ عبدالرحمن بن ابی لیلی سے اور وہ نبی اکرم صلی اللہ علیہ و سلم سے مرسلاً نقل کرتے ہیں۔

٭٭ عبد اللہ بن عبدالرحمن، یزید بن ہارون، قیس بن ربیع، عثمان بن عبداللہ بن موہب، موسیٰ بن طلحہ، حضرت ابو یسر رضی اللہ عنہ کہتے ہیں کہ ایک عورت مجھ سے کھجوریں خریدنے آئی تو میں نے اس سے کہا کہ گھر میں اس سے اچھی کھجوریں ہیں۔ جب وہ میرے ساتھ گھر میں داخل ہوئی تو میں اس کی طرف جھکا اور اس کا بوسہ لے لیا۔ میں حضرت ابو بکر رضی اللہ عنہ کے پاس گیا اور انہیں بتایا تو انہوں نے فرمایا کہ اپنا گناہ چھپاؤ توبہ کرو اور کسی کسی کے سامنے ذکر نہ کرو۔ لیکن مجھ سے صبر نہ ہو سکا تو میں عمر رضی اللہ عنہ کے پاس گیا اور ان کے سامنے قصہ بیان کیا۔ انہوں نے بھی یہی جواب دیا کہ اپنا جرم چھپاؤ تو کرو اور کسی کو نہ بتاؤ۔ مجھ سے صبر نہ ہو سکا اور میں نے رسول اللہ صلی اللہ علیہ و سلم کی خدمت میں حاضر ہو کر پوری بات بتائی تو آپ صلی اللہ علیہ و سلم نے فرمایا کیا تو نے اللہ کی راہ میں جانے والی نمازی کے گھر والوں کے ساتھ ایسا کیا۔ حضرت موسیٰ بن طلحہ کہتے ہیں کہ اسے ابو یسر کو اتنا دکھ ہوا کہ انہوں نے کاش میں اب ہی مسلمان ہوا ہوتا اور انہوں نے گمان کیا کہ وہ بھی اہل جہنم سے ہیں۔ پھر نبی اکرم صلی اللہ علیہ و سلم نے سر  جھکا لیا اور آپ صلی اللہ علیہ و سلم دیر تک اسی طرح رہے یہاں تک کہ یہ آیت نازل ہوئی (وَاَقِمِ الصَّلٰوۃَ طَرَفَیِ النَّہَارِ وَزُلَفًا مِّنَ الَّیْلِ  ۭ اِنَّ الْحَسَنٰتِ یُذْہِبْنَ السَّیِّاٰتِ  ۭ ذٰلِکَ ذِکْریٰ لِلذّٰکِرِیْنَ ) 11۔ہود:114)۔ ابو یسر رضی اللہ عنہ کہتے ہیں کہ میں نے آپ کے پاس گیا تو آپ نے مجھے یہ آیت پڑھ کر سنائی۔ صحابہ رضی اللہ عنہ نے عرض کیا یا رسول اللہ ! کیا اس شخص کے لئے خاص ہے یا اس شخص کے لئے خاص ہے یا سب کے لئے عام ہے۔ آپ صلی اللہ علیہ و سلم نے فرمایا یہ حکم سب کے لئے ہے۔ یہ حدیث حسن صحیح غریب ہے۔ قیس بن ربیع کو وکیع وغیرہ نے ضعیف قرار دیا ہے۔ شریکیہی حدیث عثمان بن عبداللہ سے اسی کی مانند نقل کرتے ہیں اور اس باب میں ابو امامہ رضی اللہ عنہ واثلہ بن اسقع اور انس بن مالک رضی اللہ عنہ سے بھی احادیث منقول ہیں۔ ابو یسر کا نام کعب بن عمر ہے۔



باب تفسیر سورۂ یوسف

حسین بن حریث خزاعی، فضل بن موسی، محمد بن عمرو، ابو سلمۃ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا کریم بن کریم بن کریم بن کریم، یوسف بن یعقوب بن اسحاق بن ابراہیم ہیں۔ پھر آپ صلی اللہ علیہ و آلہ و سلم نے فرمایا کہ جتنی مدت یوسف علیہ السلام قید میں رہے اگر میں رہتا تو قاصد کے آنے پر بادشاہ کی دعوت قبول کر لیتا۔ پھر آپ صلی اللہ علیہ و آلہ و سلم نے یہ آیت پڑھی (فَلَمَّا جَآءَہُ الرَّسُوْلُ قَالَ ارْجِعْ اِلیٰ رَبِّکَ فَسَْلْہُ مَا بَالُ النِّسْوَۃِ الّٰتِیْ قَطَّعْنَ اَیْدِیَہُنَّ) 12۔یوسف:50) (پھر جب اسکے پاس قاصد پہنچا کہا اپنے آقا کے ہاں واپس جا اور اس سے پوچھ ان عورتوں کا کیا حال ہے جنہوں نے ہاتھ کاٹے تھے۔ بے شک میرا رب ان کے فریب سے خوب واقف ہے۔) پھر آپ صلی اللہ علیہ و آلہ و سلم نے فرمایا حضرت لوط علیہ السلام پر اللہ کی رحمت ہو وہ تمنا کرتے تھے کہ کسی مضبوط قلعے میں پناہ حاصل کریں اور اس کے بعد اللہ تعالیٰ نے ہمیشہ ہر کسی قوم کی طرف انہی میں سے نبی بنا کر بھیجا۔

تفسیر سورہ بنی اسرائیل

ابو کریب، وکیع، داؤد بن یزید زعافی، ان کے والد، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے سے (عَسٰٓی اَنْ یَّبْعَثَکَ رَبُّکَ مَقَامًا مَّحْمُوْدًا) 17۔ اسراء:79) (قریب ہے کہ تیرا رب تجھے مقامِ محمود میں پہنچا دے۔) کی تفسیر پوچھی گئی تو آپ صلی اللہ علیہ و سلم نے فرمایا کہ اس سے مراد شفاعت ہے۔ یہ حدیث حسن ہے اور داؤد زعافری سے مراد داؤد داؤد ی ہیں یہ عبداللہ بن ادریس کے چچا ہیں۔

٭٭ ابن ابی عمر، سفیان، ابن نجیح، مجاہد، ابو معمر، حضرت ابن مسعود رضی اللہ عنہ سے روایت ہے کہ جب رسول اللہ صلی اللہ علیہ و سلم فتحِ مکہ کے موقع پر مکہ مکرمہ میں داخل ہوئے تو کعبہ کے گرد تین سو ساٹھ (بت) پتھر نصب تھے۔ چنانچہ آپ صلی اللہ علیہ و سلم کے ہاتھ میں ایک چھڑی یا لکڑی تھی اس کے ساتھ آپ صلی اللہ علیہ و سلم ان بتوں کو مارتے اور گراتے جاتے تھے اور فرماتے جاتے تھے جَاءَ الْحَقُّ وَزَہَقَ الْبَاطِلُ إِنَّ الْبَاطِلَ کَانَ زَہُوقًا (حق آیا اور باطل بھاگ گیا بے شک جھوٹ ہے نکل بھاگنے والا۔ بنی اسرائیل) یہ حدیث حسن صحیح ہے اور اس باب میں ابن رضی اللہ عنہما سے بھی روایت ہے۔

٭٭ احمد بن منیع، جریر، قابوس بن ابی ظبیان، ابو ظبیان، حضرت ابن عباس رضی اللہ عنہ سے روایت ہے کہ نبی اکرم صلی اللہ علیہ و سلم مکہ مکرمہ میں تھے پھر ہجرت کا حکم دیا گیا اور یہ آیت نازل ہوئی (وَقُلْ رَّبِّ اَدْخِلْنِیْ مُدْخَلَ صِدْقٍ وَّاَخْرِجْنِیْ مُخْرَجَ صِدْقٍ وَّاجْعَلْ لِّیْ مِنْ لَّدُنْکَ سُلْطٰنًا نَّصِیْرًا) 17۔ اسراء:80) (کہہ اے ! رب داخل کر مجھ کو سچا داخل کرنا اور نکال مجھ کو سچا نکالنا اور عطا کر دے مجھ کو اپنے پاس سے حکومت کی مدد۔) یہ حدیث حسن صحیح ہے۔

٭٭ قتیبہ، یحیی بن زکریابن ابی زائدہ، داؤد بن ابی ہند، عکرمہ، حضرت ابن عباس رضی اللہ عنہ فرماتے ہیں کہ قریش نے یہود سے فرمائش کی کہ ہمیں کوئی ایسی چیز بتاؤ کہ ہم اس کے متعلق نبی اکرم صلی اللہ علیہ و سلم سے پوچھیں، انہوں نے کہا کہ ان سے روح کے متعلق پوچھیں۔ چنانچہ جب انہوں نے پوچھا تو یہ آیات نازل ہوئیں۔ (وَیَسَْلُوْنَکَ عَنِ الرُّوْحِ  ۭ قُلِ الرُّوْحُ مِنْ اَمْرِ رَبِّیْ وَمَآ اُوْتِیْتُمْ مِّنَ الْعِلْمِ اِلَّا قَلِیْلًا) 17۔ اسراء:85) (اور تجھ سے پوچھتے ہیں روح کو کہہ دے روح ہے میرے رب کے حکم سے اور تم کو علم دیا ہے تھوڑا سا اور اگر ہم چاہیں تو لے جائیں اس چیز کو جو ہم نے تجھ کو وحی بھیجی، پھر نہ تو پائے اپنے واسطے اس کے لا دینے کو ہم پر کوئی ذمہ۔) وہ کہنے لگے ہمیں تو بہت علم دیا گیا۔ ہمیں تورات دی گئی اور جسے تورات ملی اسے بہت کچھ دیا گیا۔ اس پر یہ آیت نازل ہوئی۔ قل لوکان البحر الآیۃ یہ حدیث اس سند سے حسن غریب ہے۔

٭٭ علی بن خشرم، عیسیٰ بن یونس، اعمش، ابراہیم، علقمہ، حضرت عبداللہ فرماتے ہیں کہ نبی اکرم صلی اللہ علیہ و سلم کے ساتھ مدینہ کے ایک کھیت میں چل رہا تھا۔ آپ صلی اللہ علیہ و سلم کھجور کی ایک ٹہنی پر ٹیک لگائے ہوئے چل رہے تھے کہ یہودیوں کی ایک جماعت پر سے گزر ہوا۔ بعض کہنے لگے کہ ان پوچھا چاہئے جب کہ دوسرے کہنے لگے کہ مت سوال کرو کیوں کہ وہ ایسا جواب دیں گے جو تمہیں برا لگے گا۔ لیکن انہوں نے آپ صلی اللہ علیہ و سلم سے روح کے متعلق سوال کر دیا تو آپ صلی اللہ علیہ و سلم کچھ دیر کھڑے رہے پھر سر مبارک آسمان کی طرف اٹھایا۔ میں سمجھ گیا کہ آپ صلی اللہ علیہ و سلم کی طرف وحی کی جا رہی ہے یہاں تک کہ وحی کے آثار ختم ہوئے اور آپ صلی اللہ علیہ و سلم نے فرمایا الرُّوحُ مِنْ أَمْرِ رَبِّی الآیۃ (یعنی روح میرے رب کے حکم سے ہے )۔ یہ حدیث حسن صحیح ہے۔

٭٭ عبد بن حمید، حسن بن موسیٰ و سلیمان بن حرب، حماد بن سلمۃ، علی بن زید، اوس بن خالد، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ قیامت کے دن لوگ تین اصناف میں منقسم ہو کر جمع ہوں گے۔ پیدل سوار اور چہروں پر گھسٹتے ہوئے۔ پوچھا گیا یا رسول اللہ ! چہروں پر کیسے چلیں گے۔ آپ صلی اللہ علیہ و سلم نے فرمایا جس نے انہیں پیروں پر چلایا وہ انہیں سروں پر چلانے پر بھی قادر ہے۔ جان لو کہ وہ اپنے منہ سے ہر بلندی اور کانٹے سے بچ کر چلیں گے۔ یہ حدیث حسن ہے۔ اس حدیث کو ابن طاؤس اپنے والد سے وہ ابو ہریرہ رضی اللہ عنہ سے اور وہ نبی اکرم صلی اللہ علیہ و سلم سے نقل کرتے ہیں۔

٭٭ احمد بن منیع، یزید بن ہارون، حضرت بہز بن حکیم اپنے والد اور وہ ان کے دادا سے نقل کرتے ہیں کہ رسول اللہ صلی اللہ علیہ و سلم نے فرمایا کہ قیامت کے دن تم لوگ پیدل سوار اور چہروں کے بل گھسیٹتے ہوئے اکٹھے کئے جاؤ گے۔ یہ حدیث حسن ہے۔

٭٭ محمود بن غیلان، یزید بن ہارون و ابو داؤد و ابو الولید، شعبۃ، عمرو بن مرۃ، عبداللہ بن سلمہ، حضرت صفوان بن عسال مرادی فرماتے ہیں کہ وہ یہودیوں میں سے ایک نے دوسرے سے کہا کہ چلو اس نبی کے پاس چلتے ہیں اور کچھ پوچھتے ہیں۔ دوسرا کہنے لگا کہ انہیں نبی مت کہو اگر انہوں نے سن لیا تو خوشی سے انکی چار آنکھیں ہو جائیں گی۔ پھر وہ دونوں آئے اور نبی اکرم صلی اللہ علیہ و سلم سے اس آیت کی تفسیر پوچھی (وَلَقَدْ اٰتَیْنَا مُوْسیٰ تِسْعَ اٰیٰتٍۢ بَیِّنٰتٍ ) 17۔ اسراء:101) (البتہ تحقیق ہم نے موسیٰ علیہ السلام کو نو کھلی نشانیاں دی تھیں۔) آپ صلی اللہ علیہ و سلم نے فرمایا وہ یہ ہیں (1) اللہ کے ساتھ کسی کو شریک مت ٹھہراؤ (2) زنا مت کرو (3) چوری مت کرو (4) جادو مت کرو (5) کسی بے گناہ کو حاکم کے پاس نہ لے جاؤ کہ وہ اسے قتل کرے (6) سود خوری نہ کرو (7) کسی پاکباز عورت پر زنا کی تہمت نہ لگاؤ (8) دشمنوں سے مقابلے کے وقت راہِ فرار اختیار نہ کرو۔ اور شعبہ کو شک ہے کہ نویں بات یہ تھی کہ یہودیوں کے لئے خاص حکم یہی کہ ہفتے کے دن زیادتی نہ کریں۔ چنانچہ وہ دونوں نبی اکرم صلی اللہ علیہ و سلم کے پاؤں چومنے لگے اور کہنے لگے کہ ہم گواہی دیتے ہیں کہ آپ صلی اللہ علیہ و سلم اللہ کے نبی ہیں۔ آپ صلی اللہ علیہ و سلم پوچھا کہ پھر کس چیز نے تمہیں مسلمان ہونے سے روکا ہے۔ انہوں نے جواب دیا کہ داؤد علیہ السلام نے دعا کی تھی کہ نبی ہمیشہ ان کی اولاد میں سے ہو۔ ہمیں خوف ہے کہ اگر ہم ایمان لے آئے تو یہودی ہمیں قتل نہ کر دیں۔ یہ حدیث حسن صحیح ہے۔

٭٭ عبد بن حمید، سلیمان بن داؤد، شعبہ، ابو بشر، سعید بن جبیر، ہشیم، ابو بشر، سعید بن جبیر، ابن عباس، حضرت ابن عباس رضی اللہ عنہ فرماتے ہیں کہ (وَلَا تَجْہَرْ بِصَلَاتِکَ) 17۔ اسراء:110) (اور اپنی نماز میں نہ چلا کر پڑھ اور نہ بالکل ہی آہستہ پڑھ اور اس کے درمیان اختیار کر۔) مکہ میں نازل ہوئی۔ آپ صلی اللہ علیہ و سلم اگر بلند آواز سے قرآن پڑھتے تو مشرکین قرآن کو اس کو نازل کرنے والے اور اسے لانے والے کو گالیاں دینے لگتے۔ چنانچہ اللہ تعالیٰ نے یہ آیت نازل فرمائی کہ نہ قرآن اتنی بلند آواز سے پڑھیں کہ مشرکین قرآن کو اس کو نازل کرنے والے اور اسے لانے والے کو گالیاں دینے لگیں اور نہ اتنا آہستہ کہ صحابہ رضی اللہ عنہ سن نہ سکیں۔ یعنی اتنی آواز پر پڑھئے کہ آپ صلی اللہ علیہ و سلم سیکھ سکیں۔ یہ حدیث حسن صحیح ہے۔

٭٭ احمد بن منیع، ہشیم، ابو بشر، سعید بن جبیر، حضرت ابن عباس رضی اللہ عنہ وَلَا تَجْہَرْ بِصَلَاتِکَ کی تفسیر میں فرماتے ہیں کہ یہ اس وقت نازل ہوئی جب نبی اکرم صلی اللہ علیہ و سلم مکہ میں چھپ کر دعوت دیتے تھے اور صحابہ کرام کے ساتھ نماز پڑھتے تو قرآن بلند آواز سے پڑھتے۔ چنانچہ مشرکین جب قرآن سنتے تو اسے اور اس کے لانے والے کو گالیاں دینے لگتے ہیں لہذا اللہ تعالیٰ نے اپنی نبی (صلی اللہ علیہ و سلم) کو حکم دیا کہ اتنی بلند آواز مت پڑھئے کہ مشرکین سنیں اور اسے گالیاں دیں اور اتنی آہستہ بھی پڑھئے کہ مشرکین سنیں اور اسے گالیاں دیں اور اتنی آہستہ بھی نہ پڑھئے کہ صحابہ کرام رضوان اللہ علیہم اجمعین سن نہ سکیں بلکہ ان دونوں کے درمیان کا راستہ اختیار کیجئے (یعنی درمیانی آواز سے پڑھئے ) یہ حدیث حسن صحیح ہے۔

٭٭ ابن ابی عمر، سفیان، مسعر، عاصم بن ابی نجود، حضرت زر بن حبیش کہتے ہیں کہ میں نے حذیفہ بن یمان سے پوچھا کہ کیا رسول اللہ صلی اللہ علیہ و سلم نے بیت المقدس میں نماز پڑھی تھی۔ انہوں نے فرمایا نہیں۔ میں نے کہا کیوں نہیں۔ انہوں نے فرمایا گنجے تم ہاں کہتے ہو تو تمہاری کیا دلیل ہے ؟ میں نے کہا قرآن۔ میرے اور تیرے درمیان قرآن ہے۔ حذیفہ رضی اللہ عنہ نے فرمایا جس نے قرآن سے دلیل لی وہ کامیاب ہو گیا۔ سفیان کہتے ہیں کہ کبھی راوی یہ بھی کہتے تھے کہ جس نے دلیل قرآن سے لی واقعی اس نے دلیل پیش کی پھر حذیفہ رضی اللہ عنہ نے یہ آیت پڑھی (سُبْحٰنَ الَّذِیْٓ اَسْرٰى بِعَبْدِہٖ لَیْلًا مِّنَ الْمَسْجِدِ الْحَرَامِ اِلَى الْمَسْجِدِ الْاَقْصَا الَّذِیْ بٰرَکْنَا حَوْلَہٗ) 17۔ اسراء:1) (وہ پاک ہے جس نے راتوں رات اپنے بندے کو مسجدِ حرام سے مسجدِ اقصی تک سیر کرائی۔ بنی اسرائیل، آیت) اور پوچھا کہ کیا اس میں کہیں ہیں کہ آپ صلی اللہ علیہ و سلم نے کہیں نماز پڑھی۔ وہ فرمانے لگے نہیں۔ حضرت حذیفہ رضی اللہ عنہ نے فرمایا اگر آپ صلی اللہ علیہ و سلم نے بیت المقدس میں نماز پڑھی ہوتی تو تم لوگوں پر بھی بیت المقدس میں نماز پڑھنا واجب ہو جاتا جیسے کہ مسجدِ حرام میں پڑھنا واجب ہے۔ حضرت حذیفہ رضی اللہ عنہ فرماتے ہیں کہ نبی اکرم صلی اللہ علیہ و سلم کے پاس ایک لمبی پیٹھ والا جانور لایا گیا اس کا قدم وہاں پڑتا جہاں اس کی نظر ہوتی اور پھر وہ دونوں جنت دوزخ اور آخرت کے متعلق ہونے والے وعدوں کی چیزیں دیکھنے تک اس کی پیٹھ سے نہیں اترے پھر واپس ہوئے۔ لوگ کہتے کہ انہوں نے اسے بیت المقدس میں باندھ دیا تھا۔ حالانکہ اس کی ضرورت نہیں تھی۔ کیا وہ بھاگ جاتا؟ جب کہ اسے عَالِمُ الْغَیْبِ وَالشَّہَادَۃِ نے نبی اکرم صلی اللہ علیہ و سلم کے لئے مسخر کر دیا تھا۔ یہ حدیث حسن صحیح ہے۔

٭٭ ابن ابی عمر، سفیان، علی بن زید بن جدعان، ابو نضرۃ، حضرت ابو سعید خدری رضی اللہ عنہ فرماتے ہیں کہ رسول اللہ صلی اللہ علیہ و سلم نے فرمایا کہ میں قیامت کے دن تمام اولادِ آدم کا سردار ہوں گا اور میرے پاس حمد کا جھنڈا ہو گا۔ میں ان (انعامات پر) فخر نہیں کرتا۔ پھر اس دن کوئی نبی نہیں ہو گا اور آدم علیہ السلام سمیت تمام انبیاء میرے جھنڈے تلے ہوں گے۔ میرے ہی لئے (بعثت کے وقت) سب سے پہلے زمین شق ہو گی۔ پھر فرمایا کہ لوگ تین مرتبہ سخت گھبراہٹ میں مبتلا ہوں گے چنانچہ وہ آدم علیہ السلام کے پاس آئیں گے اور عرض کریں گے کہ آپ ہمارے باپ ہیں۔ اپنے رب سے ہماری سفارش کیجئے۔ وہ فرمائیں کہ میں نے ایک گناہ کیا تھا جس کی وجہ سے مجھے جنت سے نکال کر زمین میں پر اتار دیا گیا (میں سفارش نہیں کر سکتا) تم نوح علیہ السلام کے پاس جاؤ وہ حضرت ابراہیم علیہ السلام کے پاس جائیں گے۔ حضرت ابراہیم علیہ السلام فرمائیں گے کہ میں نے تین مرتبہ (بظاہر) جھوٹ خلاف واقعہ بات کہی۔ نبی اکرم صلی اللہ علیہ و سلم نے فرمایا کہ حضرت ابراہیم علیہ السلام نے کوئی ایسا جھوٹ نہیں بولا بلکہ ان کا مقصد صرف دین کی تائید تھا۔ حضرت ابراہیم علیہ السلام فرمائیں گے حضرت موسیٰ علیہ السلام کے پاس جاؤ۔ وہ کہیں گے کہ میں نے ایک شخص کو قتل کیا تھا۔ تم عیسیٰ علیہ السلام کے پاس جاؤوہ حضرت عیسیٰ علیہ السلام کے پاس جائیں گے تو وہ کہیں گے کہ اللہ کے سوا میری عبادت کی گئی۔ لہذا تم لوگ محمد (صلی اللہ علیہ و سلم) کے پاس جاؤ۔ پھر وہ لوگ میرے پاس آئیں گے تو میں ان کے ساتھ جاؤں گا۔ ابن جدعان حضرت انس رضی اللہ عنہ سے نقل کرتے ہیں کہ گویا میں رسول اللہ صلی اللہ علیہ و سلم کو دیکھ رہا ہوں۔ آپ صلی اللہ علیہ و سلم نے فرمایا میں جنت کا دروازہ پکڑ کر کھڑا ہوں گا اور اسے کھٹکھٹاؤں گا۔ پوچھا جائے گا کون ہے ؟ کہا جائے کہ محمد (صلی اللہ علیہ و سلم) ہیں۔ پھر وہ میرے لئے دروازہ کھولیں گے اور مجھے خوش آمدید کہیں گے۔ پھر میں سجدہ ریز ہو جاؤں گا۔ اور اللہ تعالیٰ مجھے اپنی حمد وثنا کرنے کے لئے الفاظ سکھائیں گے۔ پھر مجھے کہا جائے گا کہ سر اٹھاؤ اور مانگو جو مانگو گے دیا جائے گا۔ شفاعت کرو گے تو قبول کی جائے گی اور اگر کچھ کہو گے تو سنا جائے گا۔ اور یہی مقامِ محمود ہے۔ جس کے متعلق اللہ تعالیٰ نے فرمایا ہے کہ (عَسٰٓی اَنْ یَّبْعَثَکَ رَبُّکَ مَقَامًا مَّحْمُوْدًا) 17۔ اسراء:79) (یعنی عنقریب اللہ تعالیٰ آپ صلی اللہ علیہ و سلم کو مقامِ محمود پر فائز کریں گے۔)۔ حضرت سفیان کہتے ہیں کہ حضرت انس رضی اللہ عنہ کی حدیث میں بھی یہی الفاظ ہیں کہ میں جنت کا دروازہ پکڑ کر کھڑا ہوں گا اور اس سے کھٹکھٹاؤں گا۔ یہ حدیث حسن ہے۔ بعض راوی اس حدیث کو ابو نضرہ سے اور وہ ابن عباس رضی اللہ عنہ سے مکمل روایت کرتے ہیں۔

تفسیر سورۂ کہف

ابن ابی عمر، سفیان، عمرو بن دینار، سعدی بن جبیر، حضرت سعید بن جبیر رضی اللہ عنہ کہتے ہیں کہ میں نے ابن عباس رضی اللہ عنہ عرض کیا کہ نوف بکالی کہتا ہے کہ بنی اسرائیل والے موسیٰ علیہ السلام وہ نہیں جن کا خضر کے ساتھ بھی ایک قصہ ہے۔ انہوں نے فرمایا اللہ کا دشمن جھوٹ بولتا ہے۔ میں ابی بن کعب رضی اللہ عنہ کو نبی اکرم صلی اللہ علیہ و سلم سے یہ حدیث بیان کرتے ہوئے سنا کہ موسیٰ علیہ السلام بنی اسرائیل کو خطاب کرنے کے لئے کھڑے ہوئے تو ان سے سوال کیا گیا کہ لوگوں میں سب سے زیادہ علم کس کے پاس ہے ؟ حضرت موسیٰ علیہ السلام نے فرمایا میرے پاس، تو اللہ تعالیٰ نے ان پر عتاب کیا کہ علم کو اللہ کی طرف منسوب کیوں نہیں کیا۔ چنانچہ اللہ تعالیٰ نے وحی بھیجی کی بحریں جہاں دو دریا ملتے ہیں وہاں میرے بندوں میں سے ایک بندہ ایسا ہے جس کے پاس آپ سے زیادہ علم ہے۔ موسیٰ علیہ السلام نے عرض کیا اے رب ! میں کس طرح اس کے پاس پہنچوں گا؟ اللہ تعالیٰ نے فرمایا زنبیل میں ایک مچھلی رکھ کر چل دو جہاں وہ کھو جائے گی وہیں وہ شخص آپ کو لے گا۔ پھر موسیٰ علیہ السلام نے اپنے ساتھ اپنے خادم یوشع بن نون کو لیا اور زنبیل میں مچھلی رکھ کر چل دیئے یہاں تک کہ ایک ٹیلے کے پاس پہنچے تو موسیٰ علیہ السلام اور ان کے خادم دونوں لیٹ گئے اور سو گئے۔ مچھلی زنبیل میں کودنے لگی۔ یہاں تک کہ نکل کر دریا میں گر گئی۔ اللہ تعالیٰ نے پانی کا بہاؤ وہیں روک دیا اور وہاں طاق سابن گیا اور اس کا راستہ ویسا ہی بنا رہا۔ جب کہ موسیٰ علیہ السلام کے ساتھی بھول گئے کہ انہیں مچھلی کے متعلق بتائیں، صبح ہوئی تو موسیٰ علیہ السلام نے اپنے ساتھی سے کھانا طلب کیا اور فرمایا کہ اس سفر میں ہمیں بہت تھکن ہوئی ہے۔ راوی کہتے ہیں کہ موسیٰ علیہ السلام اسی وقت تھکے جب اس جگہ سے تجاوز کیا جس کے متعلق حکم دیا گیا تھا کہ ان کے ساتھی نے کہا۔ دیکھئے جب ہم ٹیلے پر ٹھہرے تو میں مچھلی بھول گیا تھا اور یقیناً یہ شیطان ہی کا کام ہے کہ مجھے بھلا دیا کہ میں آپ سے اس کا تذکرہ کروں کہ اس نے عجیب طریقے سے دریا کا راستہ اختیار کیا۔ موسیٰ علیہ السلام فرمانے لگے وہی جگہ تم تلاش کر رہے تھے۔ چنانچہ وہ دونوں اپنے قدموں کے نشانوں پر واپس لوٹے۔ سفیان کہتے ہیں کہ لوگوں کا خیال ہے کہ اسی ٹیلے کے پاس آب حیات کا چشمہ ہے۔ جس مردہ پر پڑے وہ زندہ ہو جاتا ہے۔ پھر کہتے ہیں کہ اس مچھلی میں کچھ وہ کھا چکے تھے۔ جب اس پر پانی ٹپکا تو وہ زندہ ہو گئی۔ نبی اکرم صلی اللہ علیہ و سلم فرماتے ہیں کہ وہ دونوں اپنے قدموں کے نشانات پر چلتے چلتے چٹان کے پاس پہنچے تو ایک آدمی کو دیکھا کہ وہ چادر سے اپنے آپ کو ڈھانکے ہوئے ہے۔ حضرت موسیٰ علیہ السلام نے انہیں سلام کیا۔ انہوں نے فرمایا اس زمین میں سلام کہاں ؟ موسیٰ علیہ السلام نے فرمایا میں زمین میں موسیٰ ہوں۔ انہوں نے پوچھا بنی اسرائیل کا موسیٰ ؟ آپ علیہ السلام نے فرمایا ہاں حضرت خضر نے فرمایا اے موسیٰ تمہارے پاس اللہ کا دیا ہوا ایک علم ہے جسے میں نہیں جانتا اور میرے پاس خدا کا عطا کردہ ایک علم ہے جسے آپ نہیں جانتے۔ حضرت موسیٰ علیہ السلام نے فرمایا کیا میں اس شرط پر آپ کے پیچھے چلوں کہ آپ میری رہنمائی فرماتے ہوئے مجھے وہ بات سکھائیں جو اللہ تعالیٰ نے آپ کو سکھائی۔ حضرت خضر نے فرمایا آپ صبر نہیں کر سکیں گے اور اس چیز پر کیسے صبر کر سکیں گے جس کا آپ کی عقل احاطہ نہیں نہیں کیا۔ حضرت موسیٰ علیہ السلام نے فرمایا عنقریب آپ مجھے صبر کرنے والا پائیں گے اور میں آپ کی حکم عدولی نہیں کروں گا۔ حضرت خضر نے فرمایا اگر میری پیروی کرنا ہی چاہتے ہو تو جب تک کوئی بات میں خود نہ بیان کروں آپ مجھے نہیں پوچھیں گے۔ حضرت موسیٰ علیہ السلام نے فرمایا ٹھیک ہے پھر حضرت موسیٰ علیہ السلام اور حضرت خضر دونوں ساحل پر چل رہے تھے کہ ایک کشتی ان کے پاس سے گزری، انہوں نے کہا کہ ہمیں بھی سوار کر لو انہوں نے خضر علیہ السلام کو پہچان لیا اور بغیر کرائے کے دونوں کو بٹھالیا۔ خضر علیہ السلام نے اس کشتی کا ایک تختہ اکھیڑ دیا۔ موسیٰ علیہ السلام کہنے لگے ان لوگوں نے ہمیں بغیر کرائے کے سوار کیا اور آپ نے ان کی کشتی خراب کر دی اور اس میں سوراخ کر دیا تاکہ لوگ غرق ہو جائیں۔ آپ نے بڑی بھاری بات کی۔ وہ کہنے لگے میں نے آپ سے نہیں کہا تھا کہ آپ میرے ساتھ رہ کر صبر نہیں کر سکیں گے۔ موسیٰ علیہ السلام کہنے لگے آپ میری بھول چوک پر میری گرفت نہ کیجئے اور اس معاملے میں مجھ پر زیادہ تنگی نہ ڈالئے، پھر وہ کشتی پر سے اتر کر ابھی ساحل پر چل رہے تھے کہ ایک بچہ بچوں کے ساتھ کھیل رہا تھا۔ حضرت خضر علیہ السلام نے اس کا سر پکڑا اور اسے ہاتھ سے جھٹکا دے کر قتل کر دیا۔ موسیٰ علیہ السلام کہنے لگے کہ آپ نے ایک بے گناہ قتل کر دیا۔ آپ نے بڑی بے جا حرکت کی۔ وہ کہنے لگے کہ میں نے کہا تھا کہ آپ میرے ساتھ صبر نہیں کر سکتے۔ راوی کہتے ہیں کہ یہ بات پہلی بات سے زیادہ تعجب خیز تھی۔ موسیٰ علیہ السلام کہنے لگے کہ اگر اس کے بعد بھی میں آپ سے کسی چیز کے بارے میں سوال کروں تو آپ مجھے ساتھ نہ رکھئے گا۔ آپ میری طرف سے عذر کو پہنچ چکے ہیں۔ پھر وہ دونوں چلے یہاں تک کہ ایک بستی کے پاس سے گزرے اور ان سے کھانے کے لئے کچھ مانگا تو انہوں نے ان کی مہمانی کرنے سے انکار کر دیا۔ اتنے میں وہاں انہیں ایک دیوار ملی جو گرنے ہی والی تھی۔ خضر علیہ السلام نے ہاتھ سے اشارہ کیا اور وہ سیدھی ہو گئی۔ موسیٰ علیہ السلام کہنے لگے کہ ہم ان لوگوں کے پاس آئے تو انہوں نے ہماری ضیافت تک نہیں کی اور ہمیں کھانا کھلانے سے بھی انکار کر دیا۔ اگر آپ چاہتے ہیں تو اس کام کی اجرت لے سکتے تھے۔ وہ کہنے لگے یہ وقت ہماری اور آپ کی جدائی کاہے۔ میں آپ کو ان چیزوں کی حقیقت بتا دیتا ہوں جن پر آپ صبر نہیں کر سکے۔ پھر نبی اکرم صلی اللہ علیہ و سلم نے فرمایا ہماری چاہت تھی کہ موسیٰ علیہ السلام (اللہ ان پر رحمت کرے ) کچھ دیر اور صبر کرتے تاکہ ہمیں ان کی عجیب و غریب خبریں سننے کو ملتیں۔ پھر نبی اکرم صلی اللہ علیہ و سلم نے فرمایا کہ موسیٰ نے پہلا سوال تو بھول کر کیا تھا پھر ایک چڑیا آئی جس نے کشتی کے کنارے پر بیٹھ کر دریا میں اپنی چونچ ڈبوئی، پھر حضرت خضرت علیہ السلام نے موسیٰ علیہ السلام سے فرمایا میرے اور آپ کے علم نے اللہ کے علم میں سے صرف اسی قدر کم کیا جتنا اس چڑیا نے دریا سے۔ سعید بن جبیر کہتے ہیں کہ ابن عباس رضی اللہ عنہ یہ آیت اس قرات میں پڑھتے تھے وَکَانَ أَمَامَہُمْ مَلِکٌ یَأْخُذُ کُلَّ سَفِینَۃٍ صَالِحَۃٍ غَصْبًا اور یہ آیت اس طرح پڑھتے وَأَمَّا الْغُلَامُ فَکَانَ کَافِرًا۔ یہ حدیث حسن صحیح ہے، اسے ابواسحاق ہمدانی سعید بن جبیر سے وہ ابن عباس رضی اللہ عنہما سے وہ ابی بن کعب رضی اللہ عنہ سے اور وہ نبی اکرم صلی اللہ علیہ و سلم سے نقل کرتے ہیں۔ زہری بھی عبید اللہ سے وہ ابن عباس رضی اللہ عنہما سے وہ ابی بن کعب رضی اللہ عنہ سے اور وہ نبی اکرم صلی اللہ علیہ و سلم نے نقل کرتے ہیں۔ ابو مزاحم سمرقندی کہتے ہیں کہ میں نے علی بن مدینی کو کہتے ہوئے سنا کہ میں نے ایک حج صرف اس نیت سے کیا کہ سفیان سے یہ حدیث سنوں وہ اس حدیث میں ایک چیز بیان کرتے تھے، چنانچہ انہوں نے عمرو بن دینا سے حدیث نقل کی جب کہ اس سے پہلے جب میں نے ان سے یہ حدیث سنی تو انہوں نے اس چیز کا تذکرہ نہیں کیا تھا۔

٭٭ ابوحفص عمرو بن علی، ابو قتیبہ سلم بن قتیبہ، عبدالجبار بن عباس، ابو اسحاق، سعید بن جبیر، حضرت ابی بن کعب رضی اللہ عنہ نبی اکرم صلی اللہ علیہ و سلم سے نقل کرتے ہیں جس لڑکے کو خضر علیہ السلام نے قتل کیا تھا وہ کافر پیدا ہوا تھا۔ یہ حدیث حسن صحیح غریب ہے۔

٭٭ یحیی بن موسی، عبدالرزاق، معمر، ہمام بن منبہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا حضرت خضر علیہ السلام کا نام اس لئے رکھا گیا کہ وہ ایک جگہ بنجر زمین پر بیٹھے تو وہ نیچے سے ہری بھری ہو گئی۔ یہ حدیث حسن غریب ہے۔

٭٭ محمد بن بشار وغیر واحد، ہشام بن عبدالملک، ابو عوانہ، قتادۃ، حضرت ابو رافع حضرت ابو ہریرہ رضی اللہ عنہ سے نقل کرتے ہیں کہ رسول اللہ علیہ و سلم نے فرمایا کہ یاجوج ماجوج اس دیوار کو روزانہ کھودتے ہیں جب وہ اس میں سوراخ کرنے ہی والے ہوتے ہیں تو ان کا بڑا کہتا ہے چلو باقی کل کھول دینا۔ پھر اللہ تعالیٰ اسے پہلے سے بھی زیادہ مضبوط کر دیتے ہیں یہاں تک کہ ان کی مدت پوری ہو جائے گی اور اللہ چاہے گا کہ انہیں لوگوں پر مسلط کرے تو ان کا حاکم کہے گا کہ چلو باقی کل کھول دینا اور ساتھ انشاء اللہ بھی کہے گا۔ اس طرح جب وہ دوسرے دن آئیں گے تو دیوار کو اسی طرح پائیں گے جس طرح انہوں نے چھوڑی تھی اور پھر اس میں سوراخ کر کے لوگوں پر نکل آئیں گے۔ پانی پی کر ختم کر دیں گے اور لوگ ان سے بھاگیں گے پھر وہ آسمان کی طرف تیر چلائیں گے جو خون میں لت پت ان کے پاس واپس آئے گا۔ اور وہ کہیں گے کہ ہم نے زمین والوں کو بھی دبا لیا اور آسمان والے پر بھی چڑھائی کر دی۔ ان کا یہ قول ان کے دل کی سختی اور غرور کی وجہ سے ہو گا۔ پھر اللہ تعالیٰ ان کی گردنوں میں ایک کپڑا پیدا کر دیں گے جس سے وہ سب مر جائیں گے۔ پھر آپ صلی اللہ علیہ و سلم نے فرمایا اس ذات کی قسم ! جس کے قبضہ میں میری جان ہے کہ زمین کے جانور ان کا گوشت کھا کر موٹے ہو جائیں گے اور مٹکتے پھریں گے اور ان کا گوشت کھانے پر اللہ تعالیٰ کا خوب شکر ادا کریں گے۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔

٭٭ محمد بن بشار وغیرواحد، محمد بن بکر برسانی، عبدالحمید بن جعفر، ابن ابی مینائ، حضرت ابو سعید بن ابو فضالہ انصاری رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا جب اللہ تعالیٰ قیامت کے دن لوگوں کو جمع فرمائے اور جس دن کے بارے میں کوئی شک نہیں کہ وہ آئے گا تو ایک اعلان کرنے والا اعلان کرے گا کہ جس نے کوئی عمل اللہ کے لئے کیا اور اس میں کسی کو اللہ کے ساتھ شریک کیا۔ وہ اپنا ثواب اسی غیر اللہ ہی سے لے (جسے اس نے شریک کیا تھا) کیوں کہ اللہ تعالیٰ شرک سے اور تمام شرکاء سے زیادہ غنی ہے۔ یہ حدیث غریب ہے۔ ہم اس حدیث کو صرف محمد بن بکر کی روایت سے جانتے ہیں۔

٭٭ جعفر بن محمد بن فضیل جزری وغیرہ واحد، صفوان بن صالح، ولید بن مسلم، یزید بن یوسف صنعانی، مکحول، ام درداء، حضرت ابو درداء رضی اللہ عنہ نبی اکرم صلی اللہ علیہ و سلم سے اس آیت کی تفسیر میں نقل کرتے ہیں (وَکَانَ تَحْتَہٗ کَنْزٌ لَّہُمَا) 18۔ الکہف:82) (یعنی جو دیوار (حضرت خضر علیہ السلام نے صحیح کی تھی) اس کے نیچے ان دونوں کے لئے خزانہ تھا۔) آپ صلی اللہ علیہ و سلم نے فرمایا خزانے سے مراد سونا چاندی ہے۔ حسن بن علی خلال بھی صفوان بن صالح سے وہ ولید بن مسلم سے وہ یزید بن یوسف صنعانی سے وہ یزید بن جابر سے اور وہ مکحول سے اسی سند اسی کی مانند حدیث نقل کرتے ہیں۔

تفسیر سورۂ مریم

ابوسعید اشج و ابو موسیٰ محمد بن مثنی، ابن ادریس، ان کے والد، سماک بن حرب، علقمہ بن وائل، حضرت مغیرہ بن شعبہ رضی اللہ عنہ فرماتے ہیں کہ رسول اللہ صلی اللہ علیہ و سلم نے مجھے نجران کے نصاریٰ کے پاس بھیجا انہوں نے مجھ سے کہا کہ کیا تم لوگ یہ آیت اس طرح نہیں پڑھتے (یٰٓاُخْتَ ہٰرُوْنَ) 19۔ مریم:28)  (یعنی مریم کو مخاطب کر کے کہا گیا ہے کہ اے ہارون کی بہن۔) جب کہ موسیٰ علیہ السلام اور عیسیٰ علیہ السلام کے درمیان ایک طویل مدت کا فاصلہ ہے۔ حضرت مغیرہ فرماتے ہیں کہ مجھے اس بات کا جواب نہیں آیات۔ جب میں رسول اللہ صلی اللہ علیہ و سلم کے پاس حاضر ہوا تو میں نے اس کا تذکرہ کیا۔ آپ صلی اللہ علیہ و سلم نے فرمایا کیا تم نے ان سے یہ نہیں کیا کہ وہ لوگ سابقہ انبیاء کے ناموں پر اپنی اولاد کے نام رکھتے تھے۔

٭٭ احمد بن منیع، نضر بن اسماعیل ابو مغیرۃ، اعمش، ابو صالح، حضرت ابو سعید خدری رضی اللہ عنہ فرماتے ہیں کہ نبی اکرم صلی اللہ علیہ و سلم نے یہ آیت پڑھی (وَاَنْذِرْہُمْ یَوْمَ الْحَسْرَۃِ) 19۔ مریم:39) (اور انہیں حسرت کے دن سے ڈرا جس دن سارے معاملہ کا فیصلہ ہو گا۔) اور فرمایا موت کو سیاہ و سفید رنگ کے مینڈھے کی صورت میں لایا جائے گا اور جنت و دوزخ کے درمیان کی دیوار پر کھڑا کر کے کہا جائے گا کہ اے دوزخ والو ! وہ سر اٹھا کر دیکھیں گے پھر کہا جائے اے دوزخ والو ! وہ سر اٹھا کر دیکھیں گے کہ اسے جانتے ہو؟ وہ کہیں گے ہاں ! پھر اسے ذبح کر دیا جائے گا۔ چنانچہ اگر اللہ تعالیٰ نے جنت والوں کے لئے ہمیشہ کی زندگی نہ لکھ دی ہوتی تو وہ خوشی کے مارے مر جاتے۔ اسی طرح اگر دوزخ والوں کے لئے بھی اس میں ہمیشہ رہنا نہ لکھ دیا ہوتا تو وہ غم کی شدت کی وجہ سے مر جاتے۔ یہ حدیث حسن صحیح ہے۔

٭٭ احمد بن منیع، حسین بن محمد، شیبان، حضرت قتادہ رضی اللہ عنہ اللہ تعالیٰ کے قول (وَّرَفَعْنٰہُ مَکَانًا عَلِیًّا) 19۔ مریم:57) (اور اٹھا لیا ہم نے اس کو ایک اونچے مکان پر۔) کے بارے میں روایت ہے کہ حضرت انس بن مالک رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا کہ شب معراج میں جب مجھے اوپر لے جایا گیا تو میں نے ادریس علیہ السلام کو چوتھے آسمان پر دیکھا۔ یہ حدیث حسن صحیح ہے اور اس باب میں حضرت ابو سعید رضی اللہ عنہ بھی نبی اکرم صلی اللہ علیہ و سلم یہ حدیث نقل کرتے ہیں، سعید بن ابی عروبہ ابو ہمام اور کئی حضرات یہ حدیث قتادہ سے وہ انس بن مالک سے اور وہ نبی اکرم صلی اللہ علیہ و سلم سے شب معراج کے متعلق طویل حدیث نقل کرتے ہیں، میرا خیال ہے کہ یہ حدیث اسی سے اختصار کے طور بیان کی گئی ہے۔

٭٭ عبد بن حمید، یعلی بن عبید، عمر بن ذر، ذر، سعید بن جبیر، حضرت ابن عباس رضی اللہ عنہ سے روایت ہے کہ رسول اللہ صلی اللہ علیہ و سلم نے حضرت جبرائیل علیہ السلام سے پوچھا کہ آپ ہمارے پاس اس سے زیادہ کیوں نہیں آتے۔ چنانچہ یہ آیت نازل ہوئی (وَمَا نَتَنَزَّلُ اِلَّا بِاَمْرِ رَبِّکَ) 19۔ مریم:64) (اور ہم تیرے رب کے حکم کے سوا نہیں اترتے اسی کاہے جو کچھ ہمارے سامنے ہے اور جو ہمارے پیچھے ہے اور جو اس کے درمیان ہے اور تیرا رب بھولنے والا نہیں ) یہ حدیث حسن غریب ہے۔

٭٭ عبد بن حمید، عبید اللہ بن موسی، اسرائیل، سدی کہتے ہیں کہ میں نے مرہ ہمدانی سے اس آیت کی تفسیر پوچھی (وَاِنْ مِّنْکُمْ اِلَّا وَارِدُہَا) 19۔ مریم:71) (اور ہم میں سے کوئی بھی ایسا نہیں جس کا اس پر گزر نہ ہوا اور یہ تیرے رب پر لازم مقرر کیا ہوا ہے۔) تو انہوں نے فرمایا کہ مجھ سے ابن مسعود رضی اللہ عنہ نے نبی اکرم صلی اللہ علیہ و سلم کی یہ حدیث بیان کی کہ آپ صلی اللہ علیہ و سلم نے فرمایا لوگ دوزخ سے گزریں گے اور اپنے اعمال کے مطابق اس اسے دور ہوں گے۔ چنانچہ پہلا گروہ بجلی کی چمک کی طرح گزر جائے گا۔ دوسرا گروہ ہوا کی طرح پھر گھوڑے کی رفتار سے پھر اونٹ کے سوار کی طرح پھر انسان کی دوڑ کی مانند اور آخر میں چلنے والے کی طرح دوزخ سے گزریں گے۔ یہ حدیث حسن ہے۔ شعبہ اس حدیث کو سدی سے روایت کرتے ہوئے مرفوع نہیں کرتے۔

٭٭ محمد بن بشار، یحیی بن سعید، شعبۃ، سدی، مرۃ، حضرت عبداللہ بن مسعود رضی اللہ عنہ وَإِنْ مِنْکُمْ إِلَّا وَارِدُہَا الآیۃ کی تفسیر میں فرماتے ہیں کہ لوگ جہنم سے گزریں گے اور پھر اپنے اپنے اعمال کے مطابق اس سے دور ہوتے جائیں گے۔ محمد بن بشار بھی عبدالرحمن سے وہ شعبہ سے اور وہ سدی سے اسی کی مانند نقل کرتے ہیں۔ عبدالرحمن کہتے ہیں کہ میں نے شعبہ کو بتایا کہ اسرائیل سدی سے مرہ کی حدیث حضرت عبداللہ بن مسعود کے حوالے سے مرفوعاً نقل کرتے ہیں تو وہ کہنے لگے کہ میں نے بھی یہ حدیث سدی سے مرفوعاً سنی ہے۔ اور جان بوجھ کر اسے مرفوع نہیں کرتا۔

٭٭ قتیبہ، عبدالعزیز بن محمد، سہیل بن ابی صالح، ابو صالح، حضرت ابو ہریرہ رضی اللہ عنہ فرماتے ہیں کہ رسول اللہ صلی اللہ علیہ و سلم نے فرمایا کہ اگر اللہ تعالیٰ کسی بندے سے محبت کرتا ہے۔ تو جبرائیل کو فرماتا ہے کہ میں فلاں شخص سے محبت کرتا ہوں تم بھی اسے محبت کرو۔ نبی اکرم صلی اللہ علیہ و سلم نے فرمایا کہ پھر وہ آسمان والوں میں اس کا اعلان کرتا ہے اور پھر اس کی محبت زمین والوں کے دلوں میں اتار دی جاتی ہے۔ اللہ تعالیٰ کے اس ارشاد کا یہی مطلب ہے (وَاِنْ مِّنْکُمْ اِلَّا وَارِدُہَا) 19۔ مریم:96) (بے شک جو ایمان لائے اور نیک کام کئے عنقریب ان کے لئے محبت پیدا کرے گا۔ مریم، آیت) اور اگر اللہ تعالیٰ کسی سے بغض رکھتا ہے تو جبرائیل علیہ سے کہہ دیتا ہے کہ میں فلاں سے بغض رکھتا ہوں اور وہ آسمانوں والوں میں اعلان کر دیتا ہے۔ پھر زمین والوں کے دلوں میں بھی اس سے بغض پیدا کر دیا جاتا ہے۔ یہ حدیث حسن صحیح ہے۔ عبدالرحمن بن عبداللہ بن دینار بھی اپنے والد سے وہ ابو صالح سے وہ ابو ہریرہ رضی اللہ عنہ اور وہ نبی اکرم صلی اللہ علیہ و سلم سے اسی کی مانند نقل کرتے ہیں۔

٭٭ ابن ابی عمر، سفیان، اعمش، ابو الضحی، مسروق، حضرت خباب بن ارت کہتے ہیں کہ میں عاص بن وائل سے اپنا حق لینے کے لئے گیا تو وہ کہنے لگا کہ میں تمہیں اس وقت تک تمہارا حق نہیں دوں گا جب تک تم محمد (صلی اللہ علیہ و سلم) کا انکار نہیں کرو گے۔ میں نے کہا میں بھی ایسا نہیں کروں گا۔ یہاں تک کہ تم مر کر دوبارہ زندہ کر دیئے جاؤ۔ اس نے کہا کیا میں مرنے کے بعد دوبارہ زندہ کیا جاؤں گا؟ میں نے کہا ہاں۔ وہ کہنے لگا وہاں میرا مال اور اولاد ہو گی لہذا میں وہیں تمہارا حق ادا کر دوں گا۔ اس پر یہ آیت نازل ہوئی (اَفَرَءَیْتَ الَّذِیْ کَفَرَ بِایٰٰتِنَا وَقَالَ لَاُوْتَیَنَّ مَالًا وَّوَلَدًا) 19۔ مریم:77) (کیا تو نے اس شخص کو دیکھا جس نے ہماری آیتوں کا انکار کیا اور کہتا ہے کہ مجھے ضرور مال اور اولاد ملے گی۔)۔ ہناد بھی ابو معاویہ سے اور وہ اعمش سے اسی کی مانند نقل کرتے ہیں۔ یہ حدیث حسن صحیح ہے۔

تفسیر سورہ طہ

محمود بن غیلان، نضر بن سہیل، صالح بن ابی الاخضر، زہری، سعید بن مسیب، حضرت ابو ہریرہ رضی اللہ عنہ سے روایت ہے کہ جب رسول اللہ صلی اللہ علیہ و سلم صلی اللہ علیہ و سلم خیبر سے مدینہ لوٹ آئے تو آپ صلی اللہ علیہ و سلم کو رات میں چلتے ہوئے نیند آ گئی۔ آپ صلی اللہ علیہ و سلم نے کونے میں اونٹ بٹھائے اور سو گئے، پھر آپ صلی اللہ علیہ و سلم نے فرمایا بلال رضی اللہ عنہ آج رات ہمارے لئے ہوشیار رہنا۔ راوی کہتے ہیں کہ پھر حضرت بلال رضی اللہ عنہ نے نماز پڑھی اور اپنے کجاوے سے ٹیک لگا کر مشرق کی طرف منہ کر کے بیٹھ گئے۔ پھر ان کی آنکھوں میں نیند غالب آ گئی اور پھر ان میں سے کوئی بھی نہ جاگ سکا اور سب سے پہلے جاگنے والے نبی اکرم صلی اللہ علیہ و سلم ہی تھے آپ صلی اللہ علیہ و سلم نے فرمایا بلال یہ کیا ہوا؟ حضرت بلال رضی اللہ عنہ نے عرض کیا یا رسول اللہ ! میرے ماں باپ آپ پر قربان میری روح کو بھی اسی (نیند) نے پکڑ لیا تھا جس نے آپ (صلی اللہ علیہ و سلم) کی روح کو پکڑا تھا۔ پھر آپ صلی اللہ علیہ و سلم نے فرمایا چلو اونٹوں کو لے کر چلو پھر تھوڑا آگے جا کر اونٹ دوبارہ بٹھائے اور وضو کر کے اسی طرح نماز پڑھی جیسے اس (نماز) کے وقت میں ٹھہر ٹھہر کر نماز پڑھا کرتے تھے۔ پھر آپ صلی اللہ علیہ و سلم نے یہ آیت پڑھی (وَاَ قِمِ الصَّلٰوۃَ لِذِکْرِیْ) 20۔طہ:14) اور نماز قائم رکھ میری یادگاری کو۔ طہ، آیت) یہ حدیث غیر محفوظ ہے۔ اس حدیث کو کئی حفاظ حدیث زہری سے وہ سعید بن مسیب سے اور وہ نبی صلی اللہ علیہ و سلم سے نقل کرتے ہوئے حضرت ابو ہریرہ رضی اللہ عنہ کا تذکرہ نہیں کرتے۔ صالح بن ابی خضر حدیث میں ضعیف ہیں۔ یحیی بن سعید قطان اور کچھ راوی انہیں حافظے کی وجہ سے ضعیف قرار دیتے ہیں۔

سورہ انبیاء کی تفسیر

مجاہد بن موسیٰ بغدادی وفضل بن سہل اعرج، عبدالرحمن بن غزوان ابو نوح، لیث بن سعد، مالک بن انس، زہری، عروۃ، حضرت عائشہ رضی اللہ عنہا فرماتی ہیں کہ ایک شخص نبی اکرم صلی اللہ علیہ و سلم کے سامنے بیٹھا اور عرض کیا کہ میرے غلام مجھ سے جھوٹ بولتے خیانت کرتے اور میری نافرمانی کرتے ہیں۔ لہذا میں انہیں گالیاں دیتا اور مارتا ہوں، مجھے بتایئے کہ میرا اور ان کا کیا حال ہو گا۔ آپ صلی اللہ علیہ و سلم نے فرمایا ان کی خیانت نافرمانی اور جھوٹ بولنے کا تمہاری سزا سے تقابل کیا جائے گا۔ اگر سزا ان کے جرموں کے مطابق ہوئی تو تم اور وہ برابر ہو گئے نہ ان کا تم پر حق رہا اور نہ تمہارا ان پر اگر تمہاری سزا کم ہوئی تو یہ تمہاری فضیلت کا باعث ہو گا اور اگر تمہاری سزا ان کے جرموں سے بڑھ گئی تو تم سے بدلہ لیا جائے گا۔ پھر وہ شخص روتا چلاتا ہوا وہاں سے چلا تو نبی اکرم صلی اللہ علیہ و سلم علیہ نے فرمایا کہ تم نے قرآن کریم نہیں پڑھا۔ اللہ تعالیٰ فرماتا ہے کہ (وَنَضَعُ الْمَوَازِیْنَ الْقِسْطَ لِیَوْمِ الْقِیٰمَۃِ فَلَا تُظْلَمُ نَفْسٌ شَیًْا  ۭ وَ اِنْ کَانَ مِثْقَالَ حَبَّۃٍ ) 21۔ الانبیاء:47) (اور قیامت کے دن ہم انصاف کے ترازو قائم کریں گے پھر کسی پر کچھ بھی ظلم نہ کیا جائے گا اور اگر رائی کے دانہ کے برابر بھی عمل ہو گا تو اسے بھی ہم لے آئیں گے اور ہم ہی حساب لینے کے لئے کافی ہیں۔) اس نے عرض کیا یا رسول اللہ ! (صلی اللہ علیہ و سلم) میں ان کے اور اپنے لئے اس سے بہتر کوئی چیز نہیں دیکھتا کہ انہیں آزاد کروں میں آپ کو گواہ بنا کر آزاد کرتا ہوں۔ یہ حدیث غریب ہے، ہم اس حدیث کو صرف عبدالرحمن بن غزوان کی روایت سے جانتے ہیں۔

٭٭ عبد بن حمید، حسین بن موسی، ابن لہیعہ، دراج، ابو الہیثم، حضرت ابو سعید رضی اللہ عنہ نبی اکرم صلی اللہ علیہ و سلم سے نقل کرتے ہیں کہ آپ صلی اللہ علیہ و سلم نے فرمایا کہ جہنم کی ایک وادی ہے جس کا نام ویل ہے، کافر اس کی گہرائی میں پہنچنے سے پہلے اس میں چالیس برس تک گرتا رہے گا۔ یہ حدیث غریب ہے۔ ہم اس کو حدیث صرف ابن لہیعہ کی روایت سے جانتے ہیں۔

٭٭ سعید بن یحیی بن سعید اموی، محمد بن اسحاق، ابو زناد، عبدالرحمن اعرج، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ حضرت ابراہیم علیہ السلام نے صرف تین جھوٹ بولے تھے، ایک یہ کہ کافروں سے کہا کہ میں بیمار ہوں حالانکہ وہ بیمار نہیں تھے۔ دوسرا جب انہوں نے (اپنی بیوی) سارہ کو بہن بتایا۔ تیسرا جب ان سے بتوں کو توڑنے والے کے متعلق پوچھا گیا تو انہوں نے فرمایا کہ یہ ان کے بڑے کا کام ہے۔ یہ حدیث حسن صحیح ہے۔

٭٭ محمود بن غیلان، وکیع ووہب بن جریر و ابو داؤد، شعبۃ، مغیرۃ بن نعمان، سعید بن جبیر، حضرت ابن عباس رضی اللہ عنہ فرماتے ہیں کہ رسول اللہ صلی اللہ علیہ و سلم نصیحت کرنے کے لئے کھڑے ہوئے اور فرمایا تم لوگ قیامت کے روز ننگے جسم اور بے ختنہ اٹھائے جاؤ گے، پھر یہ آیت پڑھی (کَمَا بَدَاْنَآ اَوَّلَ خَلْقٍ نُّعِیْدُہٗ  ۭ وَعْدًا عَلَیْنَا  ۭ ) 21۔ الانبیاء:104) (جس طرح ہم نے پہلی بار پیدا کیا تھا دوبارہ بھی پیدا کریں گے، یہ ہمارے ذمہ وعدہ ہے، بے شک ہم وعدہ پورا کرنے والے ہیں۔) پھر آپ صلی اللہ علیہ و سلم نے فرمایا کہ جس کو سب سے پہلے کپڑے پہنائے جائں گے وہ ابراہیم علیہ السلام ہوں گے۔ پھر میری امت کے بعض لوگوں کو بائیں طرف لے جایا جائے گا تو میں کہوں گا یا اللہ یہ تو میرے اصحاب ہیں۔ جواب دیا جائے گا کہ آپ نہیں جانتے کہ آپ کے بعد انہوں نے دین میں نئی نئی چیزیں ایجاد کی تھیں۔ پھر میں اللہ کے نیک بندے (عیسی علیہ السلام) کی طرح عرض کروں گا ( وَکُنْتُ عَلَیْہِمْ شَہِیْدًا) 5۔ المائدہ:117) آپ نے جس دن سے انہیں چھوڑا تھا اسی دن سے یہ مرتد ہو گئے تھے۔

٭٭ محمد بن بشار، محمد بن جعفر، شعبہ، مغیرہ بن نعمان روایت کی کہ ہم سے محمد بن بشار نے انہوں نے محمد بن جعفر سے وہ شعبہ سے اور وہ مغیرہ بن نعمان سے اسی حدیث کی مانند نقل کرتے ہیں۔ یہ حدیث حسن صحیح ہے۔ سفیان ثوری بھی نعمان بن مغیرہ سے اسی کی مانند نقل کرتے ہیں۔

سورہ حج کی تفسیر

ابن ابی عمر، سفیان بن عیینہ، ابن جدعان، حسن، حضرت عمران بن حصین رضی اللہ عنہ کہتے ہیں کہ جب یہ آیت نازل ہوئی (یٰٓاَیُّہَا النَّاسُ اتَّقُوْا رَبَّکُمْ ۚ اِنَّ زَلْزَلَۃَ السَّاعَۃِ شَیْءٌ عَظِیْمٌ ) 22۔ الحج:1) (اے لوگو ! اپنے رب سے ڈرو بے شک قیامت کا زلزلہ ایک بڑی چیز ہے جس دن اسے دیکھو گے ہر دو دو ھ پلانے والی اپنے دودھ پینے کو بھول جائے گی اور ہر حمل والی اپنا حمل ڈالے دے گی اور تجھے لوگ مدہوش نظر آئیں گے اور وہ مدہوش نہ ہوں گے لیکن اللہ کا عذاب بڑا سخت ہو گا۔ ) تو آپ صلی اللہ علیہ و سلم سفر میں تھے۔ آپ صلی اللہ علیہ و سلم نے ہم سے پوچھا کیا تم لوگ جانتے ہو کہ یہ کونسا دن ہے ؟ صحابہ کرام رضی اللہ عنہم اجمعین نے عرض کیا اللہ اور اس کا رسول زیادہ جانتے ہیں۔ آپ صلی اللہ علیہ و سلم نے فرمایا یہ وہ دن ہے کہ اللہ تعالیٰ آدم علیہ السلام سے کہیں گے کہ دوزخ کے لئے لشکر تیار کرو۔ وہ عرض کریں گے یا اللہ وہ کیا ہے ؟ اللہ تعالیٰ فرمائیں گے نو سو نناوے آدمی دوزخ میں اور ایک جنت میں جائے گا۔ مسلمان یہ سن کر رونے لگے تو آپ صلی اللہ علیہ و سلم نے فرمایا اللہ کی قربت اختیار کرو اور سیدھی راہ اختیار کرو اس لئے کہ ہر نبوت سے پہلے جاہلیت کا زمانہ تھا لہذا انہیں سے دوزخ کی گنتی پوری کی جائے گی۔ اگر پوری ہو گئی تو ٹھیک ورنہ منافقین سے پوری کی جائے گی پھر پچھلی امتوں کے مقابلے میں تمہاری مثال اس طرح ہے جیسے گوشت کا وہ ٹکڑا جو کسی جانور کے ہاتھ میں اندر کی طرف ہوتا ہے۔ یا پھر جیسے کسی اونٹ کے پہلو میں تل۔ پھر فرمایا مجھے امید ہے کہ تم اہل جنت کی چوتھائی تعداد ہو۔ اس پر تمام صحابہ کرام رضوان اللہ علیہم اجمعین نے اللَّہُ أَکْبَرُ کہا۔ پھر فرمایا میں امید کرتا ہوں کہ تم اہل جنت کا تہائی حصہ ہوں گے۔ اس پر بھی سب نے تکبیر کہی۔ پھر آپ صلی اللہ علیہ و سلم نے فرمایا میں امید کرتا ہوں کہ تم اہل جنت کا نصف حصہ ہوں گے۔ صحابہ کرام رضوان اللہ علیہم اجمعین نے پھر تکبیر کہی۔ پھر راوی کہتے ہیں کہ معلوم ہیں کہ آپ صلی اللہ علیہ و سلم نے دو تہائی کہا یا نہیں۔ یہ حدیث حسن صحیح ہے اور کئی سندوں سے حسن سے عمران بن حصین کے حوالے سے مرفوعاً منقول ہے۔

٭٭ محمد بن بشار، یحیی بن سعید، ہشام بن عبد اللہ، قتادۃ، حسن، حضرت عمران بن حصین رضی اللہ عنہ فرماتے ہیں کہ ہم رسول اللہ صلی اللہ علیہ و سلم کے ساتھ ایک سفر میں تھے کہ صحابہ کرام رضوان اللہ علیہم اجمعین آگے پیچھے ہو گئے تو نبی اکرم صلی اللہ علیہ و سلم نے بلند آواز سے یہ دو آیتیں پڑھیں (یٰٓاَیُّہَا النَّاسُ اتَّقُوْا رَبَّکُمْ ۚ اِنَّ زَلْزَلَۃَ السَّاعَۃِ شَیْءٌ عَظِیْمٌ ) 22۔ الحج:1) جب صحابہ کرام رضوان اللہ علیہم اجمعین نے آپ صلی اللہ علیہ و سلم کی آواز سنی تو سمجھ گئے کہ آپ صلی اللہ علیہ و سلم کوئی بات کہنے والے ہیں لہذا اپنی سواریوں کو دوڑا کر (آگے آ گئے ) آپ صلی اللہ علیہ و سلم نے فرمایا کیا تم جانتے ہو کہ یہ کونسا دن ہے ؟ صحابہ کرام نے عرض کیا کہ اللہ اور اس کا رسول زیادہ جانتے ہیں، آپ صلی اللہ علیہ و سلم نے فرمایا یہ وہ دن ہے کہ اللہ تعالیٰ آدم علیہ السلام کو پکاریں گے وہ جواب دیں گے تو اللہ تعالیٰ فرمائیں گے کہ اے آدم علیہ السلام جہنم کے لئے لشکر تیار کرو۔ وہ کہیں گے اے اللہ ! وہ کونسا لشکر ہے ؟ اللہ تعالیٰ فرمائیں گے کہ ہر ہزار آدمیوں میں سے نو سو نناوے جہنمی اور ایک جنتی ہے۔ اس بات سے لوگ مایوس ہو گئے۔ یہاں تک کہ کوئی مسکرا بھی نہیں سکا۔ چنانچہ جب نبی اکرم صلی اللہ علیہ و سلم نے صحابہ رضوان اللہ علیہم اجمعین کو غمگین دیکھا تو آپ صلی اللہ علیہ و سلم نے فرمایا عمل کرو اور بشارت دو۔ اس ذات کی قسم جس کے قبضہ میں محمد (صلی اللہ علیہ و سلم) کی جان ہے تمہارے ساتھ دو مخلوقیں ایسی ہوں گی جو جس کسی کے ساتھ مل جائیں ان کی تعداد زیادہ کر دیں گی۔ ایک یاجوج ماجوج اور دوسری جو شخص نبی آدم اور اولاد، ابلیس سے مر گئے۔ راوی فرماتے ہیں یہ سن کر صحابہ کرام کی پریشانی ختم ہو گئی۔ پھر آپ صلی اللہ علیہ و سلم نے فرمایا عمل کرو اور بشارت دو کیوں کہ تمہاری دوسری امتوں کے مقابلے میں تعداد صرف اتنی ہے جیسے کسی اونٹ کے پہلو میں تل کسی جانور کے ہاتھ کے اندر کا گوشت۔ یہ حدیث حسن صحیح ہے۔

٭٭ محمد بن اسماعیل وغیرواحد، عبداللہ بن صالح، لیث، عبدالرحمن بن خالد، ابن شہاب، محمد بن عروۃ بن زبیر، حضرت عبداللہ بن زبیر رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا کہ بیت اللہ کا نام اس لئے بیت العتیق رکھا گیا کہ وہاں کوئی ظالم آج تک غالب نہیں آ سکا۔ یہ حدیث حسن غریب ہے۔ زہری اس حدیث کو نبی اکرم صلی اللہ علیہ و سلم سے مرسلاً روایت کرتے ہیں۔ قتیبہ بھی لیث سے وہ عقیل سے وہ زہری سے اور وہ نبی اکرم صلی اللہ علیہ و سلم سے اسی کی مانند حدیث نقل کرتے ہیں۔

٭٭ سفیان بن وکیع، وکیع، اسحاق بن یوسف ازرق، سفیان ثوری، اعمش، مسلم بطین، سعید بن جبیر، حضرت ابن عباس رضی اللہ عنہ سے روایت ہے کہ جب نبی اکرم صلی اللہ علیہ و سلم کو مکہ سے نکالا گیا تو حضرت ابو بکر صدیق رضی اللہ عنہ نے فرمایا ان لوگوں نے اپنے نبی کو نکال دیا ہے یہ ہلاک ہو جائیں گے اس پر اللہ تعالیٰ نے یہ آیت نازل فرمائی (اُذِنَ لِلَّذِیْنَ یُقٰتَلُوْنَ بِاَنَّہُمْ ظُلِمُوْا   ۭ وَاِنَّ اللّٰہَ عَلیٰ نَصْرِہِمْ لَقَدِیْرُۨ) 22۔ الحج:39) (جن سے کافر لڑتے ہیں انہیں بھی لڑنے کی اجازت دی گئی ہے اس لئے کہ ان پر ظلم کیا گیا اور بے شک اللہ ان کی مدد کرنے پر قادر ہے۔) حضرت ابو بکر رضی اللہ عنہ نے فرمایا میں جان گیا تھا کہ اب باہم قتال ہو گا۔ یہ حدیث حسن ہے۔ کئی راوی اس حدیث کو سفیان سے وہ اعمش سے وہ مسلم بطین سے وہ سعید بن جبیر رضی اللہ عنہ سے مرسلاً نقل کرتے ہیں اور اس میں ابن عباس رضی اللہ عنہ سے روایت نہیں۔



سورۂ مومنون کی تفسیر

یحیی بن موسیٰ و عبد بن حمید وغیرواحد، عبدالرزاق، یونس بن سلیم، زہری، عروۃ بن زبیر، عبدالرحمن بن عبدالقاری، حضرت عمر بن خطاب رضی اللہ عنہ فرماتے ہیں کہ جب رسول اللہ صلی اللہ علیہ و سلم پر وحی نازل ہوئی تو آپ صلی اللہ علیہ و سلم کے چہرے کے پاس شہد کی مکھی کی طرح گنگناہٹ محسوس ہوئی۔ ایک مرتبہ وحی نازل ہوئی ہم آپ صلی اللہ علیہ و سلم کے پاس کچھ دیر ٹھہرے۔ جب وہ حالت ختم ہوئی تو آپ صلی اللہ علیہ و سلم نے قبلے کی طرف رخ کیا اور دونوں ہاتھ بلند کئے اور یہ دعا کی اے اللہ ! ہمیں اور زیادہ دے اور کم نہ کر۔ ہمیں عزت دے ذلیل نہ کر۔ ہمیں عطا کر محروم نہ کر۔ ہمیں غالب کر مغلوب نہ کر۔ ہمیں بھی راضی کر اور خود بھی ہم سے راضی ہو۔ پھر آپ صلی اللہ علیہ و سلم نے فرمایا کہ مجھ پر ایسی دس آیات نازل کی گئی ہیں کہ اگر کوئی ان پر عمل کرے گا تو وہ جنت میں داخل ہو گا۔ پھر آپ صلی اللہ علیہ و سلم نے سورہ مومنون کی پہلی دس آیات پڑھیں قَدْ أَفْلَحَ الْمُؤْمِنُونَ۔

٭٭ محمد بن ابان، عبدالرزاق، یونس بن سلیم، یونس بن یزید، زہری محمد بن ابان عبدالرزاق سے وہ یونس بن سلیم سے وہ یونس بن یزید سے اور وہ زہری سے اسی سند سے اسی کے ہم معنی حدیث نقل کرتے ہیں۔ یہ حدیث مذکورہ بالا حدیث سے صحیح ہے۔ اسحاق بن منصور بھی احمد بن حنبل علی بن مدینی اور اسحاق بن ابراہیم سے وہ عبدالرزاق سے وہ یونس بن سلیم سے وہ یونس بن یزید سے اور وہ زہری سے یہی حدیث نقل کرتے ہیں۔ جس نے حدیث عبدالرزاق سے سنی وہ اس میں یونس بن یزید کا ذکر کرتے ہیں۔ جب کہ بعض حضرات ان کا ذکر نہیں کرتے۔ جن احادیث میں یونس بن یزید کا ذکر ہے وہ زیادہ صحیح ہیں۔ عبدالرزاق بھی کبھی یونس کا ذکر کرتے ہیں اور کبھی یونس کا ذکر نہیں کرتے۔

٭٭ عبد بن حمید، روح بن عبادۃ، سعید، قتادۃ، حضرت انس بن مالک رضی اللہ عنہ فرماتے ہیں کہ ربیع بنت نضر کے صاحبزادے حارثہ بن سراقہ کو بدر کے دن ایک تیر لگا نہ معلوم کس نے مارا۔ چنانچہ حضرت ربیع بنت نضر نبی اکرم صلی اللہ علیہ و سلم کی خدمت میں حاضر ہوئیں اور عرض کیا یا رسول اللہ ! مجھے حارثہ کے متعلق بتایئے۔ اگر خیر سے ہے تو ثواب کی امید رکھوں اور صبر کروں اور اگر ایسا نہیں تو اس کے لئے زیادہ سے زیادہ دعا کی کوشش کریں۔ اللہ کے نبی صلی اللہ علیہ و سلم نے فرمایا ام حارثہ جنت میں کئی باغ ہیں اور تمہارا بیٹا فردوس اعلی میں ہے۔ فردوس جنت کی بلند زمین ہے اور یہ درمیان میں ہے اور سب سے افضل ہے۔ یہ حدیث انس رضی اللہ عنہ کی روایت سے حسن صحیح غریب ہے۔

٭٭ ابن ابی عمر، سفیان، مالک بن مغول، عبدالرحمن بن وہب ہمدانی، حضرت عائشہ رضی اللہ عنہا فرماتی ہیں کہ میں نے رسول اللہ صلی اللہ علیہ و سلم سے اس آیت کے متعلق پوچھا (وَالَّذِیْنَ یُؤْتُوْنَ مَآ اٰتَوْا وَّقُلُوْبُہُمْ) 23۔ المؤمنون:60) (اور جو دیتے ہیں جو کچھ دیتے ہیں اور انکے دل اس سے ڈرتے ہیں کہ وہ اپنے رب کی طرف لوٹنے والے ہیں۔ ال مومنون، آیت) اور عرض کیا کہ کیا یہ وہ لوگ ہیں جو شراب پیتے ہیں اور چوری کرتے ہیں۔ آپ صلی اللہ علیہ و سلم نے فرمایا اے صدیق کی بیٹی ! نہیں، بلکہ اس سے مراد وہ لوگ ہیں جو روزے رکھتے نماز پڑھتے صدقہ دیتے اور اس بات سے ڈرتے ہیں کہ کہیں ایسا نہ ہو کہ ان سے قبول نہ کیا جائے۔ یہی لوگ اچھے اعمال میں جلدی کرتے اور سبقت لے جاتے ہیں۔ یہ حدیث عبدالرحمن بن سعید بھی ابو حازم سے وہ ابو ہریرہ رضی اللہ عنہ اور وہ نبی اکرم صلی اللہ علیہ و سلم سے نقل کرتے ہیں۔

٭٭ سوید بن نضر، عبد اللہ، سعید بن یزید ابی شجاع، ابو السمح، ابو الہیثم، حضرت ابو سعید خدری رضی اللہ عنہ سے روایت ہے کہ رسول اللہ صلی اللہ علیہ و سلم ( وَہُمْ فِیْہَا کٰلِحُوْنَ) 23۔ المؤمنون:104) (اور وہ اس میں بدشک ہو رہے ہوں گے۔  کی تفسیر میں فرمایا کہ آگ اسے اس طرح بھون دے گی کہ اس کا اوپر کا ہونٹ سکڑ کر سر کے درمیان پہنچ جائے گا اور نچلا ہونٹ لٹک کر ناف کو چھونے لگے گا۔ یہ حدیث حسن غریب صحیح ہے۔

سورۂ نور کی تفسیر

عبد بن حمید، روح بن عبادۃ، عبید اللہ بن اخنس، حضرت عمرو بن شعیب اپنے والد سے اور وہ ان کے دادا سے نقل کرتے ہیں کہ ایک شخص جس کا نام مرثد بن ابی مرثد تھا وہ قیدیوں کو مکہ سے مدینہ پہنچایا کرتا تھا۔ مکہ میں ایک زانیہ عورت تھی جس کا نام عناق تھا وہ اس کی دوست تھی۔ مرثد نے مکہ کے قیدیوں میں سے ایک سے وعدہ کیا ہوا تھا کہ وہ اسے مدینہ پہنچائے گا۔ مرثد کہتے ہیں کہ میں (مکہ) آیا اور ایک دیوار کی اوٹ میں ہو گیا۔ چاندنی رات تھی کہ اتنے میں عناق آئی اور دیوار کے ساتھ میرے سائے کی سپاہی کو دیکھ لیا۔ جب میرے قریب پہنچی تو پہچان گئی اور کہنے لگی کہ تم مرثد ہو؟ میں نے کہا ہاں مرثد ہوں۔ کہنے لگے اھلاً و سہلاً و مرحبا (خوش آمدید)۔ آج کی رات ہمارے یہاں قیام کرو۔ مرثد فرماتے ہیں کہ میں نے کہا عناق ! اللہ تعالیٰ نے زنا کو حرام قرار دیا ہے اس نے زور سے کہا خیمے والو ! یہ آدمی تمہارے قیدیوں کو لے جاتا ہے۔ چنانچہ آٹھ آدمی میرے پیچھے دوڑے۔ میں (خندمہ) ایک پہاڑ کی طرف بھاگا اور وہاں پہنچ کر ایک غار دیکھا اور اس میں گھس گیا۔ وہ لوگ آئے اور میرے سر پر کھڑے ہو گئے اور وہاں پیشاب بھی کیا جو میرے سر پر ٹھہرنے لگے۔ لیکن اللہ تعالیٰ نے انہیں مجھے دیکھنے سے اندھا کر دیا اور واپس چلے گئے۔ پھر میں بھی اپنے قیدی ساتھی کے پاس گیا اور اسے اٹھایا۔ وہ کافی بھاری تھا۔ میں اسے لے کر اذخر کے مقام تک پہنچا۔ پھر اس کی زنجیریں توڑیں اور اسے پیٹھ پر لاد لیا۔ وہ مجھے تھکا دیتا تھا یہاں تک کہ مدینہ میں نبی اکرم صلی اللہ علیہ و سلم کی خدمت میں حاضر ہوا اور عرض کیا یا رسول اللہ ! میں عناق سے نکاح کروں گا۔ آپ صلی اللہ علیہ و سلم نے کوئی جواب نہیں دیا۔ یہاں تک یہ آیات نازل ہوئیں (اَلزَّانِیْ لَا یَنْکِحُ اِلَّا زَانِیَۃً اَوْ مُشْرِکَۃً  ۡ وَّالزَّانِیَۃُ لَا یَنْکِحُہَآ اِلَّا زَانٍ اَوْ مُشْرِکٌ) 24۔ النور:3) (بدکار مرد نہیں نکاح کرتا مگر عورت بدکار سے یا شرک والی سے اور بدکار عورت سے نکاح نہیں کرتا مگر بدکار مرد یا مشرک اور یہ حرام ہوا ہے ایمان والوں پر۔) اور آپ صلی اللہ علیہ و سلم نے فرمایا کہ اس سے نکاح نہ کرو۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔

٭٭ ہناد، عبدۃ بن سلیمان، عبدالملک بن ابی سلیمان، حضرت سعید بن جبیر رضی اللہ عنہ فرماتے ہیں کہ مصعب بن زبیر کی امارت کے زمانے میں مجھ سے کسی نے لعان کرنے والے مرد و عورت کا حکم پوچھا کہ کیا انہیں الگ کر دیا جائے ؟ میں جواب نہ دے سکا تو اٹھا اور عبداللہ بن عمر رضی اللہ عنہ کے گھر کی طرف روانہ ہو گیا۔ جب اجازت چاہی تو کہا گیا کہ وہ قیلولہ کر رہے ہیں۔ انہوں نے میری آواز سن لی تھ۔ فرمانے لگے ابن جبیر ! ا جاؤ، تم کسی کام ہی سے آئے ہو گے۔ میں گھر میں داخل ہو گیا۔ حضرت عبداللہ بن عمر رضی اللہ عنہ کجاوے کے نیچے بچھایا جانے والا ٹاٹ بچھا کر اس پر لیٹے ہوئے تھے۔ میں نے عرض کیا ابو عبدالرحمن کیا لعان کرنے والوں درمیان تفریق کر دی جاتی ہے۔ وہ فرمانے لگے سُبْحَانَ اللَّہِ ! ہاں اور جس نے سب سے پہلے یہ مسئلہ پوچھا وہ فلاں بن فلاں ہیں۔ وہ نبی اکرم صلی اللہ علیہ و سلم کی خدمت میں حاضر ہوئے اور عرض کیا یا رسول اللہ ! اگر کوئی شخص اپنی بیوی کو برائی (بے حیائی، زنا) کرتے ہوئے دیکھے تو کیا کرے ؟ اگر وہ بولے تو بھی یہ بہت بڑی بات ہے اور اگر خاموش رہے تو بھی بہت بڑی چیز پر خاموش رہے۔ آپ صلی اللہ علیہ و سلم خاموش رہے اور اسے کوئی جواب نہیں دیا۔ اس کے بعد (کچھ دنوں بعد) وہ دوبارہ حاضر ہوا اور عرض کیا کہ میں نے آپ (صلی اللہ علیہ و سلم) سے جس چیز کے متعلق پوچھا تھا میں اس میں مبتلا ہو گیا ہو، اس پر اللہ تعالیٰ نے سورہ نور کی یہ آیات نازل فرمائیں وَالَّذِینَ یَرْمُونَ أَزْوَاجَہُمْ وَلَمْ یَکُنْ لَہُمْ شُہَدَاءُ إِلَّا أَنْفُسُہُمْ الآیۃ پھر نبی اکرم صلی اللہ علیہ نے اس شخص کو بلایا اور یہ آیات پڑھ کر سنانے کے بعد اسے نصیحت کی سمجھایا اور بتایا کہ دنیاوی سزا آخرت کے عذاب کے مقابلے میں بہت کم ہے۔ وہ کہنے لگا یا رسول اللہ ! اس ذات کی قسم جس نے آپ کو حق کے ساتھ بھیجا میں نے اس پر جھوٹی تہمت نہیں لگائی پھر آپ صلی اللہ علیہ و سلم عورت کی طرف مڑے اور اسے بھی اسی طرح سمجھایا لیکن اس نے بھی یہی کہا کہ اس ذات کی قسم جس نے آپ (صلی اللہ علیہ و سلم) کو حق کے ساتھ مبعوث کیا ہے میرا شوہر سچا نہیں۔ اس کے بعد آپ صلی اللہ علیہ و سلم نے مرد سے شروع کیا اور اس نے چار شہادتیں دیں کہ وہ سچا ہے اور پانچویں مرتبہ کہا کہ اگر وہ جھوٹا ہو تو اس پر اللہ کی لعنت۔ پھر عورت نے بھی چار شہادتیں دیں کہ وہ جھوٹا ہے اور اگر وہ سچا ہو تو اس (عورت) پر اللہ کا غضب ہو۔ یہ حدیث حسن صحیح ہے اور اس باب میں سہل بن سعد رضی اللہ عنہ سے بھی روایت ہے۔

٭٭ محمد بن بشار، محمد بن ابی عدی، ہشام بن حسان، عکرمۃ، حضرت ابن عباس رضی اللہ عنہ فرماتے ہیں کہ ہلال بن امیہ نے اپنی بیوی پر شریک بن سحماء کے ساتھ زنا کی تہمت لگائی تو رسول اللہ صلی اللہ علیہ و سلم نے فرمایا کہ یا تو گوہ پیش کرو یا پھر تم حد جاری کی جائے گی۔ ہلال نے عرض کیا کہ اگر کوئی شخص کسی کو اپنی بیوی کے ساتھ دیکھے تو کیا گواہ تلاش کرتا پھرے ؟ لیکن آپ صلی اللہ علیہ و سلم یہی فرماتے رہے کہ گواہ لاؤ یا پھر تمہاری پیٹھ پر حد لگائی جائے گی۔ ہلال نے عرض کیا یا رسول اللہ ! اس ذات کی قسم جس نے آپ صلی اللہ علیہ و سلم کو حق کے ساتھ مبعوث کیا میں یقیناً سچا ہوں اور میرے متعلق ایسی آیات نازل ہوں گی جو میری پیٹھ کو حد سے نجات دلائیں گی، چنانچہ یہ آیات نازل ہوئیں (وَالَّذِیْنَ یَرْمُوْنَ اَزْوَاجَہُمْ وَلَمْ یَکُنْ لَّہُمْ شُہَدَآءُ اِلَّآ اَنْفُسُہُمْ ) 24۔ النور:6) (او رجو لوگ اپنی بیویوں پر تہمت لگاتے ہیں اور ان کے لئے سوائے پنے اور کوئی گوہ نہیں تو ایسے شخص کی گواہی کی یہ صورت ہے کہ چار مرتبہ اللہ کی قسم کھا کر گواہی دے کہ بے شک وہ سچا ہے اور پانچویں مرتبہ کہے کہ اس پر اللہ کی لعنت ہو اگر وہ جھوٹا ہے تو۔ عورت کی سزا کو یہ بات دور کر دے گی کہ اللہ کو گواہ کر کے چار مرتبہ یہ کہے کہ بے شک وہ سراسر جھوٹا اور پانچویں مرتبہ کہے کہ بے شک اس پر اللہ کا غضب پڑے اگر وہ سچا ہے۔) تو لوگوں نے کہا کہ یہ گواہی اللہ کے غضب کو لازم کر دے گی۔ چنانچہ وہ ہچکچائی اور ذلت کی وجہ سے سر جھکا لیا۔ یہاں تک کہ ہم لوگ سمجھے کہ یہ اپنی گواہی سے لوٹ کر (زنا کا اقرار کر لے گی) لیکن وہ کہنے لگی میں اپنی قوم کا سارا دن رسوا نہیں کروں گی۔ اس کے بعد نبی اکرم صلی اللہ علیہ و سلم نے فرمایا دیکھو اگر یہ ایسا بچہ پیدا کرے جس کی آنکھیں سیاہ کولہے موٹے اور رانیں موٹی ہوں تو وہ شریک بن سحماء کا نطفہ (ولد الزنا) ہے۔ پھر ایسا ہی ہوا اور آپ صلی اللہ علیہ و سلم نے فرمایا اگر اللہ تعالیٰ کی طرف سے لعان کا حکم نازل ہو چکا ہوتا تو میرا اور اس کا معاملہ کچھ اور ہوتا (یعنی حد جاری کی جاتی) یہ حدیث حسن غریب ہے۔ عباد بن منصور یہ حدیث عکرمہ رضی اللہ عنہ سے وہ ابن عباس رضی اللہ عنہ سے اور وہ نبی اکرم صلی اللہ علیہ و سلم سے نقل کرتے ہیں۔ ایوب بھی یہ حدیث عکرمہ سے نقل کرتے ہیں لیکن یہ مرسل ہے۔

٭٭ محمود بن غیلان، ابو اسامۃ، ہشام بن عروۃ، حضرت عائشہ رضی اللہ عنہا سے روایت ہے وہ فرماتی ہیں جب میرے متعلق لوگوں میں تذکرہ ہونے لگا جس کی مجھے بالکل خبر نہ تھی تو رسول اللہ صلی اللہ علیہ و سلم میرے متعلق خطاب کرنے کے لئے کھڑے ہوئے۔ اور تشہد کے بعد اللہ تعالیٰ کی حمد وثنا بیان کرنے کے بعد فرمایا لوگو ! مجھے ان لوگوں کے متعلق مشورہ دو جنہوں نے میری بیوی پر تہمت لگائی ہے۔ اللہ کی قسم ! میں نے اپنی بیوی میں کبھی کوئی برائی نہیں دیکھی۔ اور اس میں بھی کوئی برائی نہیں دیکھی جس کے ساتھ ان لوگوں نے اس کو متہم کیا وہ میری عدم موجودگی میں کبھی میرے گھر میں داخل نہیں ہوا۔ پھر وہ ہر سفر میں میرے ساتھ شریک رہا ہے۔ اس پر سعد بن معاذ رضی اللہ عنہ کھڑے ہوئے اور عرض کیا کہ مجھے اجازت دیجئے کہ میں ان کی گردنیں اتار دوں۔ قبیلہ خزرج کا ایک شخص کھڑا ہوا (حسان بن ثابت کی والدہ ان کی برادری سے تعلق رکھتی تھیں ) اور (سعد سے ) کہنے لگا اللہ کی قسم ! تم جھوٹ بولتے ہو کیوں کہ اللہ کی قسم ! اگر ان لوگوں کا تعلق قبیلہ اوس سے ہوتا تم کبھی یہ بات نہ کرتے۔ نوبت یہاں تک پہنچ گئی کہ مسجد ہی میں اوس وخزرج کے درمیان لڑائی کا خدشہ ہو گیا۔ حضرت عائشہ رضی اللہ عنہا فرماتی ہیں کہ مجھے اس کا علم بھی نہ تھا۔ اس روز شام کے وقت ام مسطح کے ساتھ کسی کام کے لئے نکلی (چلتے ہوئے ) ام مسطح کو ٹھوکر لگی تو کہنے لگی کہ مسطح ہلاک ہو۔ حضرت عائشہ رضی اللہ عنہا فرماتی ہیں کہ میں نے ان سے کہا کیا بات آپ نے اپنے بیٹے کو کیوں کوس رہی ہیں وہ خاموش ہو گئیں۔ تھوڑی دیر بعد کچھ ٹھوکر لگی اور مسطح کی ہلاکت کی بد دعا کی۔ میں نے دوبارہ ان سے پوچھا لیکن اس مرتبہ بھی وہ خاموش رہیں۔ تیسری مرتبہ بھی ایسا ہی ہوا تو میں نے انہیں ڈانٹا اور کہا کہ آپ اپنے بیٹے کے لئے بدعا کرتی ہیں۔ ام مسطح کہنے لگیں اللہ کی قسم ! میں اسے تمہاری وجہ سے ہی کوس رہی ہوں۔ (حضرت عائشہ رضی اللہ تعالیٰ عنہا فرماتی ہیں۔) میں نے پوچھا میرے متعلق کس وجہ سے ؟ اس پر انہوں نے ساری حقیقت کھول کر بیان کر دی۔ میں نے ان سے پوچھا کہ کیا واقعی یہی بات ہے ؟ وہ کہنے لگیں ہاں اللہ کی قسم ! میں واپس لوٹ گئی اور جس کام کیلئے نکلی تھی اسکی ذرا سی بھی حاجت باقی نہ رہی اور پھر مجھے بخار ہو گیا۔ پھر میں نے عرض کیا یا رسول اللہ صلی اللہ علیہ و آلہ و سلم مجھے میرے والد کے گھر بھیج دیجئے۔ آپ صلی اللہ علیہ و آلہ و سلم نے میرے ساتھ ایک غلام کو بھیج دیا۔ میں گھر میں داخل ہوئی تو دیکھا کہ ام رومان رضی اللہ تعالیٰ عنہا (حضرت عائشہ رضی اللہ تعالیٰ عنہا کی والدہ) نیچے ہیں اور ابو بکر رضی اللہ تعالیٰ عنہ اوپر قرآن کریم پڑھ رہے ہیں (والدہ) نے پوچھا بیٹی کیسے آئی ہو؟ میں نے ان کے سامنے پورا قصہ بیان کیا۔ اور بتایا کہ اس کا لوگوں میں چرچا ہو چکاہے۔ انہیں بھی اس سے اتنی تکلیف ہوئی جتنی مجھے ہوئی تھی۔ وہ مجھ سے کہنے لگیں۔ بیٹی گھبرانا نہیں اس لئے کہ اللہ کی قسم کوئی خوبصورت عورت ایسی جس سے اسکی سوکنوں کے ہوتے ہوئے اس کا شوہر محبت کرتا ہو اور وہ (سوکنیں ) اس سے حسد نہ کریں اور اس کے متعلق باتیں نہ بنائی جائیں یعنی انہیں وہ اذیت نہیں پہنچی جو مجھے ہوئی تھی۔ پھر میں نے پوچھا کہ کیا میرے والد بھی یہ بات جانتے ہیں ؟ انہوں نے فرمایا ہاں پھر میں نے رسول اللہ صلی اللہ علیہ و آلہ و سلم کے متعلق پوچھا تو بتایا کہ ہاں آپ صلی اللہ علیہ و آلہ و سلم بھی یہ بات جانتے ہیں۔ اس پر میں اور زیادہ غمگین ہوئی اور رونے لگی۔ حضرت ابو بکر رضی اللہ تعالیٰ عنہ نے میرے رونے کی آواز سنی تو نیچے تشریف لائے اور میری والدہ سے پوچھا کہ اسے کیا ہوا۔ انہوں نے عرض کیا کہ اسے اپنے متعلق پھیلنے والی بات کا علم ہو گیا ہے۔ لہذا اسکی آنکھوں میں آنسو آ گئے۔ حضرت ابو بکر رضی اللہ تعالیٰ عنہ نے فرمایا بیٹی میں تمہیں قسم دیتا ہوں کہ اپنے گھر واپس لوٹ جاؤ۔ میں واپس گئی تو رسول اللہ صلی اللہ علیہ و آلہ و سلم میرے گھر تشریف لائے اور میری خادمہ سے میرے متعلق دریافت کیا تو اسنے کہا اللہ کی قسم ! مجھے ان میں کسی عیب کا علم نہیں اتنا ضرور ہے کہ وہ (یعنی حضرت عائشہ رضی اللہ تعالیٰ عنہا) سو جایا کرتی تھیں اور بکری اندر داخل ہو کر آٹا کھا جایا کرتی تھی۔ (راوی کو شک ہے کہ خمیر تھا کہا یا عجینتھا تھا) اس پر بعض صحابہ نے اسے ڈانٹا اور کہا کہ رسول اللہ صلی اللہ علیہ و آلہ و سلم کے سامنے سچ بولو۔ یہاں تک کہ بعض نے اسے (یعنی خادمہ کو) برا بھلا کہا۔ وہ کہنے لگی سُبْحَانَ اللَّہِ۔ اللہ کی قسم ! میں انکے (یعنی حضرت عائشہ رضی اللہ تعالیٰ عنہا کے ) متعلق اس طرح جانتی ہوں جس طرح سنار خالص اور سرخ سونے کو پہچانتا ہے۔ پھر اس شخص کو بھی یہ بات پتہ چل گئی۔ جس کے بارے میں واقعہ کہا گیا تھا۔ وہ بھی کہنے لے سُبْحَانَ اللَّہِ اللہ کی قسم ! میں نے کبھی کسی عورت کا ستر نہیں کھولا۔ حضرت عائشہ رضی اللہ تعالیٰ عنہا فرماتی ہیں کہ پھر وہ شخص اللہ کی راہ میں شہید ہو گیا۔ اس کے بعد صبح کے وقت میرے والدین میرے پاس آئے۔ وہ ابھی میرے پاس ہی تھے کہ عصر کی نماز پڑھ کر نبی اکرم صلی اللہ علیہ و آلہ و سلم بھی تشریف لے آئے۔ میرے والدین میرے دائیں بائیں بیٹھے ہوئے تھے۔ نبی اکرم صلی اللہ علیہ و آلہ و سلم نے تشھد پڑھنے کے بعد اللہ تعالیٰ کی حمدو ثناء بیان کی اور فرمایا اے عائشہ رضی اللہ تعالیٰ عنہا اگر برائی کے قریب گئی ہو یا تم نے اپنے اوپر ظلم کیا تو اللہ تعالیٰ سے توبہ کر لو۔ کیوں کہ اللہ تعالیٰ اپنے بندوں کی توبہ قبول کرتے ہیں۔ ام المومنین حضرت عائشہ رضی اللہ تعالیٰ عنہا فرماتی ہیں کہ ایک انصاری عورت آئی اور دروازے میں بیٹھ گئی۔ میں نے عرض کیا یا رسول اللہ صلی اللہ علیہ و آلہ و سلم کیا آپ اس عورت کی موجودگی میں اس بات کا ذکر کرتے ہوئے حیاء نہیں فرماتے۔ اس پر نبی اکرم صلی اللہ علیہ و آلہ و سلم نے وعظ ونصیحت کی تو میں اپنے والد کی طرف متوجہ ہوئی اور عرض کیا کہ نبی اکرم صلی اللہ علیہ و آلہ و سلم کو جواب دیجئے۔ انہوں نے بھی یہی کہا۔ جب دونوں نے کوئی جواب نہیں دیا تو میں نے تشہد پڑھ کر حمد وثناء بیان کرنے کے بعد کہا اللہ کی قسم ! اگر میں اللہ تعالیٰ کو گواہ بنا کر حضرات سے یہ کہوں کہ میں نے یہ کام نہی کیا تب بھی یہ بات مجھے فائدہ نہیں پہنچائے گی۔ اس لئے کہ بات تم لوگوں کے سامنے کہی جا چکی ہے اور تمہارے دلوں میں سرائیت کر گئی ہے اور اگر میں یہ کہوں کہ ہاں میں نے یہ کیا ہے اور اللہ تعالیٰ جانتا ہے۔ کہ میں نے نہیں کیا تم لوگ کہو گے کہ اس نے اپنے جرم کا اقرار کر لیا۔ اللہ کی قسم ! میں تمہارے اور اپنے متعلق کوئی مثال نہی جانتی۔ حضرت عائشہ رضی اللہ تعالیٰ عنہا فرماتی ہیں پھر میں نے یعقوب علیہ السلام کا نام لینا چاہا تو میرے ذہن میں نہیں آیا۔ اتنا ہی آیا کہ وہ ابو یوسف علیہ السلام ہیں۔ (یعنی میرا قصہ بھی انہی کی طرح ہے جیسے کہ انہوں نے اپنے بیٹے کو کھو نے کے بعد فرمایا فصبر جمیل یعنی صبر ہی بہتر ہے اور جس طرح تم بیان کر رہے ہو اس پر اللہ تعالیٰ مددگار رہے گا) حضرت عائشہ رضی اللہ تعالیٰ عنہا فرماتی ہیں کہ پھر اسی وقت نبی اکرم صلی اللہ علیہ و آلہ و سلم پر وحی نازل ہوئی اور ہم لوگ خاموش ہو گئے۔ جب وحی کے آثار ختم ہوئے تو میں نے نبی اکرم صلی اللہ علیہ و آلہ و سلم کے چہرہ انور پر خوشی کے آثار دیکھے۔ آپ صلی اللہ علیہ و آلہ و سلم اپنی پیشانی سے پسینہ پوچھتے ہوئے فرمانے لگے۔ عائشہ رضی اللہ تعالیٰ عنہ تمہیں بشارت ہو۔ اللہ تعالیٰ نے تمہاری پاکیزگی اور برات نازل فرما دی ہے۔ ام المومنین عائشہ رضی اللہ تعالیٰ عنہا فرماتی ہیں کہ میں بہت غصہ میں تھی کہ میرے والدین نے مجھ سے کہا کہ اٹھو اور کھڑی ہو جاؤ (یعنی نبی اکرم صلی اللہ علیہ و آلہ و سلم کا شکریہ ادا کرو) عائشہ رضی اللہ تعالیٰ عنہ فرماتی ہیں میں نے کہا اللہ کی قسم ! نہ میں آپ صلی اللہ علیہ و آلہ و سلم کا شکریہ ادا کروں گی اور نہ آپ (ابوبکر رضی اللہ تعالیٰ عنہ اور ام رومان رضی اللہ تعالیٰ عنہ) دونوں کا بلکہ اللہ رب العالمین کا شکریہ ادا کرونگی اور اسکی ہی تعریف کروں گی جس نے میری برات نازل کی۔ آپ لوگوں نے تو میرے متعلق یہ بات سن کر نہ اسکا انکار کیا اور نہ اسے روکنے کی کوشش کی۔ عائشہ رضی اللہ تعالیٰ عنہا فرمایا کرتی تھیں کہ زینب بنت جحش کو اللہ تعالیٰ نے اسکی دینداری کی وجہ سے بچا لیا اور اس نے اس موقع پر اچھی بات کہی لیکن انکی بہن حمنہ برباد ہونے والوں کے ساتھ ہو گئیں۔ اس تہمت کو پھیلانے والوں میں مسطح، حسان بن ثابت اور عبداللہ بن ابی شامل تھے۔ عبداللہ بن ابی (منافق) ہی شوشے چھوڑتا اور خبریں جمع کرتا اور اس میں اسی کا زیادہ ہاتھ تھا۔ حمنہ بھی اسکے ساتھ شریک تھیں۔ عائشہ رضی اللہ تعالیٰ عنہا فرماتی ہیں کہ ابو بکر رضی اللہ تعالیٰ عنہ نے قسم کھائی کہ اب مسطح کو کبھی فائدہ نہ پہنچائیں گے تو یہ آیات نازل ہوئیں (وَلَا یَاْتَلِ اُولُوا الْفَضْلِ مِنْکُمْ وَالسَّعَۃِ اَنْ یُّؤْتُوْٓا اُولِی الْقُرْبٰى وَالْمَسٰکِیْنَ وَالْمُہٰجِرِیْنَ فِیْ سَبِیْلِ اللّٰہِ) 24۔ النور:22)۔ (اہل فضل اور رزق میں کشادگی رکھنے والے قسم نہ کھائیں (مراد ابو بکر رضی اللہ تعالیٰ عنہ ہیں ) کہ رشتہ داروں، مساکین اور اللہ تعالیٰ کی راہ میں ہجرت کرنے والوں کو کچھ نہیں دیں گے ) اس سے مراد مسطح ہیں۔ یہاں تک کہ اللہ تعالیٰ نے فرمایا (اَلَا تُحِبُّوْنَ اَنْ یَّغْفِرَ اللّٰہُ لَکُمْ  ۭ وَاللّٰہُ غَفُوْرٌ رَّحِیْمٌ ) 24۔ النور:22) (کیا تن لوگ نہیں چاہتے کہ اللہ تعالیٰ تم کو معاف کر دے اور وہ بہت معاف کرنے والا اور مہربان ہے۔) اس پر ابو بکر رضی اللہ تعالیٰ عنہ نے فرمایا کیوں نہیں اے اللہ ! اللہ کی قسم ہم تیری مغفرت چاہتے ہیں اور پھر مسطح کو پہلے کی طرح دینے لگے۔ یہ حدیث حسن صحیح غریب ہے۔ یونس بن یزید، معمر اور کئی راوی یہ حدیث زہری سے وہ عروہ بن زبیر سے وہ سعید بن مسیب، علقمہ بن وقاص لیثی اور عبداللہ بن عبداللہ سے اور یہ سب حضرات عائشہ رضی اللہ تعالیٰ عنہا سے ہشام بن عروہ کی حدیث سے زیادہ مکمل اور لمبی حدیث نقل کرتے ہیں۔

٭٭ محمد بن بشار، ابن ابی عدی، محمد بن اسحاق، عبداللہ بن ابی بکر، حضرت عائشہ رضی اللہ عنہا سے وہ محمد بن اسحاق سے وہ عبداللہ بن ابی بکر سے اور وہ حضرت عائشہ رضی اللہ تعالیٰ عنہا سے نقل کرتے ہیں کہ جب میری برات نازل ہوئی تو نبی اکرم صلی اللہ علیہ و آلہ و سلم منبر پر کھڑے ہوئے اور اس کا تذکرہ کرنے کے بعد آیات تلاوت کیں پھر نیچے تشریف لائے اور دو مردوں اور ایک عورت پر حد قذف جاری کرنے کا حکم دیا۔ یہ حدیث حسن غریب ہے۔ ہم اس حدیث کو صرف محمد بن اسحاق کی روایت سے جانتے ہیں۔

سورۂ فرقان کی تفسیر

محمد بن بشار، عبدالرحمن بن مہدی، سفیان، واصل، ابو اوائل، عمرو بن شرحبیل، حضرت عبداللہ سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم کونسا گناہ سب سے بڑا ہے۔ آپ صلی اللہ علیہ و آلہ و سلم نے فرمایا یہ کہ تم اللہ کے ساتھ کسی کو شریک ٹھہراؤ حالانکہ اس نے ہی تمہیں پیدا کیا۔ میں نے عرض کیا پھر؟ آپ صلی اللہ علیہ و آلہ و سلم نے فرمایا یہ کہ تم اپنی اولاد کو اس ڈر سے قتل نہ کر دو کہ وہ تمہارے ساتھ کھانا کھائے گا۔ میں نے عرض کیا اس کے بعد آپ صلی اللہ علیہ و سلم نے فرمایا یہ کہ تم اپنے پڑوسی کی بیوی کے ساتھ زنا کرو۔ یہ حدیث حسن ہے۔

٭٭ محمد بن بشار، عبدالرحمن، سفیان، منصور، اعمش، ابو وائل، عمر بن شرجیل، عبداللہ اس حدیث کو عبدالرحمن سے وہ سفیان سے وہ منصور سے اور اعمش سے وہ ابو وائل سے وہ عمرو بن شرحبیل سے وہ عبداللہ سے اور وہ نبی اکرم صلی اللہ علیہ و سلم سے اسی کے مثل نقل کرتے ہیں۔ یہ حدیث حسن صحیح ہے۔

٭٭ عبد بن حمید، سعید بن ربیع ابو زید، شعبہ، واصل احدب، ابو وائل، حضرت عبداللہ رضی اللہ عنہ فرماتے ہیں کہ میں نے رسول اللہ صلی اللہ علیہ و سلم سے پوچھا کہ کونسا گناہ سب سے زیاہ بڑا ہے ؟ آپ صلی اللہ علیہ و سلم نے فرمایا تم اللہ کا شریک ٹھہراؤ حالانکہ اس نے تمہیں پیدا کیا ہے اور اپنی اولاد کو اس لئے قتل کرو کہ وہ تمہارے ساتھ کھانا نہ کھانے لگے یا تمہارے کھانے میں سے نہ کھانے لگے اور یہ کہ تم اپنے پڑوسی کی بیوی کے ساتھ زنا کرو۔ عبداللہ رضی اللہ عنہ فرماتے ہیں کہ پھر نبی اکرم صلی اللہ علیہ و سلم نے یہ آیت پڑھی (وَالَّذِیْنَ لَا یَدْعُوْنَ مَعَ اللّٰہِ اِلٰہًا اٰخَرَ وَلَا یَقْتُلُوْنَ النَّفْسَ الَّتِیْ حَرَّمَ اللّٰہُ اِلَّا بِالْحَقِّ وَلَا یَزْنُوْنَ ۚ وَمَنْ یَّفْعَلْ ذٰلِکَ یَلْقَ اَثَامًا       68ۙ  یُّضٰعَفْ لَہُ الْعَذَابُ یَوْمَ الْقِیٰمَۃِ وَیَخْلُدْ فِیْہٖ مُہَانًا) 25۔ الفرقان:68) (اور وہ جو اللہ کے سوا کسی اور کو معبود کو نہیں پکارتے اور اس شخص کو ناحق قتل نہیں کرتے جسے اللہ نے حرام کر دیا ہے اور زنا نہیں کرتے اور جس شخص نے یہ کیا وہ گناہ میں جا پڑا، قیامت کے دن اسے دگنا عذاب ہو گا اور اس میں ذلیل ہو کر پڑا رہے گا۔ الفرقان، آیت) سفیان کی منصور اور اعمش سے منقول حدیث شعبہ کی واصل سے مروی حدیث سے زیادہ صحیح ہے۔ اس لئے کہ واصل کی سند میں ایک شخص زیادہ مذکور ہے۔ محمد بن مثنی محمد بن جعفر سے وہ شعبہ سے وہ واصل سے وہ ابو وائل سے اور وہ عبداللہ سے نقل کرتے ہوئے عمرو بن شرحبیل کا ذکر نہیں کرتے۔

تفسیر سورۂ شعراء

ابوالاشعث احمد بن مقدام عجلی، محمد بن عبدالرحمن طفاوی، ہشام بن عروۃ، عروۃ، حضرت عائشہ رضی اللہ عنہا سے روایت ہے وہ فرماتی ہیں کہ جب آیت (وَاَنْذِرْ عَشِیْرَتَکَ الْاَقْرَبِیْنَ) 26۔ الشعراء:214) (اور اپنے قریب کے رشتہ داروں کو ڈرا۔) نازل ہوئی تو رسول اللہ صلی اللہ علیہ و سلم نے فرمایا اے صفیہ بنت عبدالمطلب اے فاطمہ بنت محمد (صلی اللہ علیہ و سلم) اے بنو عبد المطلب ! میں تم لوگوں کے لئے اللہ تعالیٰ کے عذاب سے بچانے میں کسی چیز کا اختیار نہیں رکھتا۔ ہاں میرے مال میں سے جو تم چاہو طلب کر سکتے ہو۔ یہ حدیث حسن صحیح ہے۔ وکیع اور کئی راوی بھی یہ حدیث ہشام بن عروہ سے وہ اپنے والد سے اور وہ حضرت عائشہ رضی اللہ عنہا سے اسی کی مانند نقل کرتے ہیں۔ بعض حضرات اس حدیث کو ہشام بن عروہ سے وہ اپنے والد سے اور وہ نبی اکرم صلی اللہ علیہ و سلم سے مرسلاً نقل کرتے ہیں، اس سند میں حضرت عائشہ رضی اللہ عنہا کا ذکر نہیں اور اس باب میں حضرت علی کرم اللہ وجہ اور حضرت ابن عباس رضی اللہ عنہما سے بھی روایت ہے۔

٭٭ عبد بن حمید، زکریا بن عدی، عبید اللہ بن عمرو رقی، عبدالملک بن عمیر، موسیٰ بن طلحہ، حضرت ابو ہریرہ رضی اللہ عنہ فرماتے ہیں کہ جب وَأَنْذِرْ عَشِیرَتَکَ الْأَقْرَبِینَ لآیہ۔ نازل ہوئی تو نبی اکرم صلی اللہ علیہ و سلم نے قریش کو جمع کیا۔ نیز خصوصی اور عمومی طور پر سب کو نصیحت کی۔ آپ صلی اللہ علیہ و سلم نے فرمایا اے قریش کے لوگو ! اپنی جانوں کو آگ سے بچاؤ، میں تم لوگوں کے لئے اللہ کی بارگاہ میں نفع یا تکلیف کا اختیار نہیں رکھتا۔ اے بنو عہد مناف ! اپنے آپ کو دوزخ سے بچاؤ، میں تم لوگوں کے لئے اللہ کے سامنے کسی نفع یا نقصان کا اختیار نہیں رکھتا۔ پھر نبی اکرم صلی اللہ علیہ و سلم نے بنوقصی بنو عبدالمطلب اور فاطمہ بنت محمد (صلی اللہ علیہ و سلم) کو پکارا اور فرمایا کہ اپنے آپ کو دوزخ سے بچاؤ، میں تمہارے لئے اللہ کے سامنے کسی نفع یا نقصان کا اختیار نہیں رکھتا۔ (اے فاطمہ !) بے شک تمہاری قرابت کا مجھ پر حق ہے اور میں اس حق دنیا ہی میں پورا کروں گا۔ باقی رہی آخرت تو اس میں مجھے کوئی اختیار نہیں۔ یہ حدیث شعیب سے وہ عبدالملک سے وہ موسیٰ بن طلحہ سے وہ ابو ہریرہ رضی اللہ عنہ اور وہ نبی اکرم صلی اللہ علیہ و سلم سے اسی کے ہم معنی نقل کرتے ہیں۔

٭٭ عبد اللہ بن ابی زیاد، ابو زید، عوف، قسامۃ بن زہیر، حضرت اشعری رضی اللہ عنہ فرماتے ہیں کہ جب یہ آیت (وَاَنْذِرْ عَشِیْرَتَکَ الْاَقْرَبِیْنَ) 26۔ الشعراء:214) نازل ہوئی تو رسول اللہ صلی اللہ علیہ و سلم نے اپنے دونوں کانوں میں انگلیاں ڈال لیں اور آواز کو بلند کر کے فرمایا اے عبد مناف کی اولاد ڈرو (اللہ کے عذاب سے )۔ یہ حدیث اس سند سے غریب ہے۔ بعض راوی اس حدیث کو عوف سے وہ قسامہ سے اور وہ نبی اکرم صلی اللہ علیہ و سلم سے مرسلاً نقل کرتے ہیں۔ یہ حدیث زیادہ صحیح ہے اور اس میں ابو موسیٰ کا ذکر نہیں۔

تفسیر سورۂ نمل

عبد بن حمید، روح بن عبادۃ، حماد بن سلمۃ، علی بن زید، اوس بن خالد، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا دابۃ الارض نکلے گا تو اس کے پاس حضرت سلیمان علیہ السلام کی مہر اور حضرت موسیٰ علیہ السلام کا عصا ہو گا۔ جس سے مومن کے چہرے پر لکیر کھینچے گا جس سے اس کا چہرہ چمکنے لگے گا اور کافر کی ناک پر حضرت سلیمان علیہ السلام کی مہر لگا دے گا، یہاں تک کہ لوگ ایک دسترخوان پر جمع ہوں گے تو ایک دوسرے کو کافر اور مومن کہہ کر پکاریں گے۔ (یعنی دونوں کو حضرت ابو ہریرہ رضی اللہ عنہ اس کے علاوہ اور سند سے بھی دابۃ الارض کے بیان میں نقل کرتے ہیں اور اس باب میں ابو امامہ رضی اللہ عنہ سے بھی حدیث منقول ہے۔

تفسیر سورۃ القصص

محمد بن بشار، یحیی بن سعید، یزید بن کیسان، ابو حازم اشجعی، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے اپنے چچا (ابوطالب) سے فرمایا لَا إِلَہَ إِلَّا اللَّہُ کہہ دیجئے تاکہ میں قیامت کے دن آپ کے متعلق ایمان کی گواہی دے سکوں۔ وہ کہنے لگے اگر مجھے یہ ڈر نہ ہوتا کہ قریش کہیں گے کہ (ابوطالب) نے موت کی گھبرا ہٹ کی وجہ سے کلمہ پڑھ لیا تو میں یہ کلمہ پڑھ کر تمہاری آنکھیں ٹھنڈی کر دیتا۔ اس پر یہ آیت نازل ہوئی (اِنَّکَ لَا تَہْدِیْ مَنْ اَحْبَبْتَ وَلٰکِنَّ اللّٰہَ یَہْدِیْ مَنْ یَّشَآءُ ) 28۔ القصص:56) (بے شک تو ہدایت نہیں کر سکتا جسے تو چاہے لیکن اللہ ہدایت کرتا ہے جسے چاہے اور وہ ہدایت والوں کو خوب جانتا ہے۔) یہ حدیث حسن غریب ہے۔ ہم اس حدیث کو صرف یزید بن کیسان کی روایت سے جانتے ہیں۔

تفسیر سورۂ عنکبوت

محمد بن بشار  و محمد بن مثنی، محمد بن جعفر، شعبہ، سماک بن حرب، مصعب بن سعد، حضرت سعد رضی اللہ تعالیٰ عنہ فرماتے ہیں کہ میرے متعلق چار آیتیں نازل ہوئیں پھر قصہ بیان کرتے ہیں کہ انکی والدہ نے کہا کیا اللہ تعالیٰ نے نیکی کا حکم نہیں کیا۔ اللہ کی قسم ! میں اس وقت تک کچھ نہ کھاؤں گی نہ پیوں گی جب تک مر نہ جاؤں یا پھر تم دوبارہ کفر نہ کرو۔ راوی کہتے ہیں کہ جب انہیں کچھ کھلانا ہوتا تو منہ کھول کر کھلایا کرتے تھے۔ اس پر یہ آیت نازل ہوئی (وَوَصَّیْنَا الْاِنْسَانَ بِوَالِدَیْہِ حُسْنًا  ۭ وَاِنْ جَاہَدٰکَ لِتُشْرِکَ بِیْ مَا لَیْسَ لَکَ بِہٖ عِلْمٌ فَلَا تُطِعْہُمَا) 29۔ العنکبوت:8) (اور ہم نے انسان کو اپنے ماں باپ سے اچھا سلوک کرنے کا حکم دیا ہے اور اگر وہ تجھے اس بات ہر مجبور کریں کہ تو میرے ساتھ اسے شریک بنائے جسے تو جانتا بھی نہیں تو ان کا کہنا نہ مان۔) یہ حدیث حسن صحیح ہے۔

٭٭ محمود بن غیلان، ابو اسامۃ وعبد اللہ بن بکر سہمی، حاتم بن ابی صغیرۃ، سماک، ابو صالح، حضرت ام ہانی نبی اکرم صلی اللہ علیہ و آلہ و سلم سے اس آیت (ڏوَتَاْتُوْنَ فِیْ نَادِیْکُمُ الْمُنْکَرَ  ۭ) 29۔ العنکبوت:29) (اور تم کرتے ہو اپنی مجلس میں برا کام۔) کی تفسیر میں نقل کرتی ہیں کہ وہ لوگ زمین والوں پر کنکریاں پھینکتے تھے اور ان کا مذاق اڑایا کرتے تھے۔ یہ حدیث حسن ہے ہم اس حدیث کو صرف حاتم بن ابی صغیرہ کی روایت سے جانتے ہیں اور وہ سماک سے روایت کرتے ہیں۔

سورۂ روم کی تفسیر

نصر بن علی جہضمی، معتمر بن سلیمان، سلیمان اعمش، عطیۃ، حضرت ابو سعید رضی اللہ تعالیٰ عنہ سے روایت ہے کہ غزوہ بدر کے ء موقع ہر رومی اہل فارس پر غالب ہو گئے تو مومنوں کو یہ چیز اچھی لگی۔ اس پر یہ آیت نازل ہوئی (الۗمّۗ   ۚ  غُلِبَتِ الرُّوْمُ  ۙ ) 30۔ الروم:31) (الم مغلوب ہو گئے رومی، ملتے ہوئے ملک میں اور وہ اس مغلوب ہونے کے بعد عنقریب غالب ہونگے چند برسوں میں اللہ کے ہاتھ میں ہیں سب کام پہلے اور پچھلے اور اس دن خوش ہونگے مسلمان اللہ کی مدد سے، مدد کرتا ہے جس کی چاہتا ہے۔) چنانچہ کو مومن اہل روم کے فارس پر غالب ہو جانے پر خوش ہو گئے۔ یہ حدیث اس سند سے غریب ہے۔ نصر بن علی غلبت الروم ہی پڑھتے تھے۔

٭٭ حسین بن حریث، معاویۃ بن عمرو، ابو اسحاق فزاری، سفیان، حبیب بن ابی عمرۃ، سعید بن جبیر، حضرت ابن عباس رضی اللہ تعالیٰ عنہ اللہ تعالیٰ کے اس فرمان الم غُلِبَتْ الرُّومُ۔ الْآیَۃَ کی تفسیر میں فرماتے میں فرماتے ہیں کہ دونوں طرح پڑھا گیا غلبت اور غلبت مشرکین اہل فارس کی رومیوں پر برتری سے خوش ہوتے تھے کینکہ وہ دونوں بت پرست تھے جبکہ مسلمان چاہتے تھے کہ رومی غالب ہو جائیں کیونکہ اہل کتاب تھے۔ لوگوں نے اسکا تذکرہ حضرت ابو بکر رضی اللہ تعالیٰ عنہ سے کیا تو انہوں نے نبی اکرم صلی اللہ علیہ و آلہ و سلم سے بیان کیا۔ نبی اکرم صلی اللہ علیہ و آلہ و سلم نے فرمایا عنقریب رومی غالب ہو جائیں گے۔ جب حضرت ابو بکر رضی اللہ تعالیٰ عنہ نے مشرکین سے اسکا ذکر کیا تو کہنے لگے ہمارے اور اپنے درمیان ایک مدت مقرر کر لو اور اگر اس مدت میں ہم غالب ہو گئے تو تم ہمیں اتنا اتنا دو گے اور اگر تم لوگ (اہل روم) پر غالب ہو گئے تو ہم تمہیں اتنا اتنا دیں گے۔ چنانچہ پانچ برس کی مدت متعین کر دی گئی۔ لیکن اس مدت میں روم غالب نہ ہوئے۔ جب اسکا تذکرہ نبی اکرم صلی اللہ علیہ و آلہ و سلم سے کیا گیا تو آپ صلی اللہ علیہ و آلہ و سلم نے ابو بکر رضی اللہ تعالیٰ عنہ سے فرمایا تم نے زیادہ مدت کیوں مقرر نہیں کی۔ راوی کہتے ہیں کہ میرا خیال ہے کہ آپ صلی اللہ علیہ و آلہ و سلم نے دس کے قریب کہا۔ سعید کہتے ہیں کہ بضع دس سے کم کو کہتے ہیں۔ راوی کہتے ہیں کہ اسکے بعد روم، اہل فارس پر غالب آ گئے الم غُلِبَتْ الرُّومُ۔ الْآیَۃَ سے یہی مراد ہے۔ سفیان کہتے ہیں کہ میں نے سنا ہے کہ اہل روم غزوہ بدر کے دن غالب ہوئے۔ یہ حدیث حسن صحیح غریب ہے۔

٭٭ ابوموسیٰ محمد بن مثنی، محمد بن خالد بن عثمہ، عبداللہ بن عبدالرحمن جمحی، ابن شہاب زہری، عبید اللہ بن عبد اللہ، حضرت ابن عباس رضی اللہ تعالیٰ عنہما سے روایت ہے کہ رسول اللہ صلی اللہ علیہ و آلہ و سلم نے ابو بکر رضی اللہ تعالیٰ عنہ سے فرمایا کہ ابو بکر (رضی اللہ تعالیٰ عنہ) تم نے شرط لگانے میں الم غُلِبَتْ الرُّومُ۔ الْآیَۃَ کی حتیاط کیوں نہیں کی۔ حالا نکہ بضع تین سے نو تک کو کہتے ہیں۔ یہ حدیث حسن غریب ہے۔ زہری اس حدیث کو عبید اللہ سے اور وہ ابن عباس رضی اللہ تعالیٰ عنہما سے روایت کرتے ہیں۔

٭٭ محمد بن اسماعیل، اسماعیل بن ابی اویس، ابن ابی زناد، ابو زناد، عروۃ بن زبیر، حضرت نیار بن مکرم اسلمی رضی اللہ تعالیٰ عنہ کہتے ہیں جب (الۗمّۗ   ۚ  غُلِبَتِ الرُّوْمُ  ۙ  فِیْٓ اَدْنَى الْاَرْضِ وَہُمْ مِّنْۢ بَعْدِ غَلَبِہِمْ سَیَغْلِبُوْنَ      فِیْ بِضْعِ سِنِیْنَ ) 30۔ الروم:1) نازل ہوئی تو اہل فارس، اہل روم پر غالب تھے اور مسلمان اہل فارس کو مغلوب دیکھنے کے خواہش مند تھے اس لئے کہ رومی اہل کتاب تھے۔ اسی کے متعلق اللہ تعالیٰ نے فرمایا ( وَیَوْمَىِٕذٍ یَّفْرَحُ الْمُؤْمِنُوْنَ    ۙ  بِنَصْرِ اللّٰہِ ۭ یَنْصُرُ مَنْ یَّشَآءُ ۭ وَہُوَ الْعَزِیْزُ الرَّحِیْمُ  ) 30۔ الروم:4-5) (اور اس دن خوش ہونگے مسلمان اللہ کی مدد ہر وہ جسکی چاہتا ہے مدد کرتا ہے اور وہ ہے زبر دست رحم والا۔) جبکہ قریش کی چاہت تھی کہ اہل فارس ہی غالب رہیں کیونکہ وہ قریش دونوں نہ اہل کتاب تھے اور نہ کسی نبوت پر ایمان رکھنے والے۔ جب اللہ تعالیٰ نے یہ آیت نازل فرمائی تو حضرت ابو بکر رضی اللہ تعالیٰ عنہ یہ آیات زور زور سے پڑھتے ہوئے گھومنے لگے۔ مشرکین میں سے کچھ لوگوں نے ان سے کہا کہ ہمارے اور تمہارے درمیان شرط ہے۔ تمہارے دوست محمد (صلی اللہ علیہ و آلہ و سلم) کا کہنا ہے کہ چند سال میں رومی اہل فارس پر غالب ا جائیں گے کیا ہم تم سے اس پر شرط نہ لگائیں۔ اور یہ شرط حرام ہونے سے پہلے کا قصہ ہے۔ اس طرح ابو بکر رضی اللہ تعالیٰ عنہ اور مشرکین کے درمیان شرط لگ گئی اور دونوں نے اپنا اپنا شرط کا مال کسی جگہ رکھوا دیا۔ پھر انہوں نے حضرت ابو بکر رضی اللہ تعالیٰ عنہ سے پوچھا کہ بضع تین سے نو تک کے عد د کو کہتے ہیں لہذا ایک درمیانی مدت مقرر کر لو۔ چنانچہ چھ سال کی مدت میں روم غالب نہ آ سکے۔ اس پر مشرکین نے ابو بکر رضی اللہ تعالیٰ عنہ سے کہا کہ آپ نے چھ سال کی مدت کیوں طے کی تھی۔ انہوں نے فرمایا اس لئے کہ اللہ تعالیٰ نے بضع سنین فرمایا راوی کہتے ہیں کہ اس موقع پر بہت لوگ مسلمان ہوئے۔ یہ حدیث حسن صحیح غریب ہے۔ ہم اس حدیث کو صرف عبد الرحمن بن ابی زناد کی روایت سے جانتے ہیں۔

تفسیر سورۂ لقمان

قتیبہ، بکر بن مضر، عبید اللہ بن زحر، علی بن یزید، قاسم ابی عبدالرحمن، حضرت ابو امامہ رضی اللہ تعالیٰ عنہ نبی اکرم صلی اللہ علیہ و آلہ و سلم کا ارشاد نقل کرتے ہیں کہ آپ صلی اللہ علیہ و آلہ و سلم نے فرمایا گانے والی باندیوں کی خرید و فروخت نہ کیا کرو۔ اور نہ انہیں گا نا سکھایا کرو اور یہ بھی جان لو کہ انکی تجارت میں بہتری نہیں پھر انکی قیمت بھی حرام ہے اور یہ آیت اسی کے متعلق نازل ہوئی (وَمِنَ النَّاسِ مَنْ یَّشْتَرِیْ لَہْوَ الْحَدِیْثِ لِیُضِلَّ عَنْ سَبِیْلِ اللّٰہِ) 31۔لقمان:6) (اور بعض ایسے آدمی بھی ہیں جو کھیل کی باتوں کے خریدار ہیں تاکہ بن سمجھے اللہ کی راہ سے بہکائیں اور اسکی ہنسی اڑائیں ایسے لوگوں کیلئے ذلت کا عذاب ہے۔) یہ حدیث غریب ہے اور اس حدیث کو قاسم، ابو امامہ سے نقل کرتے ہیں۔ امام محمد بن اسماعیل بخاری کہتے ہیں کہ قاسم ثقہ اور علی بن یزید ضعیف ہیں۔



تفسیر سورہ السجدہ

عبد اللہ بن ابی زیاد، عبدالعزیز بن عبداللہ اویسی، سلیمان بن بلال، یحیی بن سعید، حضرت انس بن مالک رضی اللہ تعالیٰ عنہ فرماتے ہیں کہ یہ  (تَتَجَافٰى جُنُوْبُہُمْ عَنِ الْمَضَاجِعِ) 32۔ السجدہ:16) (جدا رہتی ہیں انکی کروٹیں اپنے سونے کی جگہ سے۔) اس نماز کے انتظار میں نازل ہوئی جسے عتمہ (یعنی عشاء کی نماز) کہا جاتا ہے۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔

٭٭ ابن ابی عمر، سفیان، ابو زناد، اعرج، حضرت ابو ہریرہ رضی اللہ تعالیٰ عنہ نبی اکرم صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا کہ اللہ تعالیٰ فرماتا ہے کہ میں نے اپنے نیک بندوں کیلئے ایسا انعام (جنت) تیار کیا ہے جو نہ کسی آنکھ نے دیکھا اور نہ کسی کان نے ان نعمتوں کے متعلق سنا اور نہ کسی دل میں ان چیزوں کا خیال آیا۔ اسکی تصدیق اللہ کی کتاب میں موجود ہے۔ اللہ تعالیٰ نے فرمایا (فَلَا تَعْلَمُ نَفْسٌ مَّآ اُخْفِیَ لَہُمْ مِّنْ قُرَّۃِ اَعْیُنٍ ۚ جَزَآءًۢ بِمَا کَانُوْا یَعْمَلُوْنَ) 32۔ السجدہ:17) (پھر کوئی شخص نہیں جانتا کہ ان کے عمل کے بدلے میں انکی آنکھوں کی کیا ٹھنڈک چھپا رکھی ہے۔) یہ حدیث حسن صحیح ہے۔

٭٭ ابن ابی عمر، سفیان، مطرف بن طریف و عبدالملک ابن ابجر، شعبی کہتے ہیں کہ میں نے مغیرہ بن شعبہ رضی اللہ تعالیٰ عنہ کو منبر پر یہ کہتے ہوئے سنا کہ نبی اکرم صلی اللہ علیہ و آلہ و سلم نے فرمایا موسیٰ علیہ السلام نے اللہ تعالیٰ سے پوچھا کہ اے رب جنتیوں میں سے سب سے کم درجہ والا کون ہو گا۔ اللہ تعالیٰ نے فرمایا وہ شخص جو جنتیوں کے جنت میں داخل ہونے کے بعد آئے گا۔ اور اس سے کہا جائیگا کہ داخل ہو جاؤ۔ وہ کہے گا کہ کیسے داخل ہو جاؤں سب لوگوں نے اپنے لئے گھر اور اپنی لینے کی چیزیں لے لی ہیں۔ اس سے کہا جائے گا کہ کیا تم اس پر راضی ہو کہ تمہیں وہ کچھ عطا کر دیا جائے جو دنیا میں ایک بادشاہ کے پاس ہوا کرتا تھا؟ وہ کہے گا۔ ہاں میں راضی ہوں۔ پھر اس سے کہا جائے گا کہ تمہارے لئے یہ اور اسکی مثل اور اسکی مثل اور اسکی مثل ہے۔ وہ کہے گا اے رب میں راضی ہو گیا۔ پھر اس سے کہا جائے گا کہ تمہارے لئے یہ سب کچھ اور اس سے دس گنا زیادہ ہے۔ وہ عرض کرے گا کہ اسکے ساتھ ساتھ ہر وہ چیز بھی جو تیرا جی چاہے اور جس سے تیری آنکھوں کو لذت حاصل ہو۔ یہ حدیث حسن صحیح ہے۔ بعض راوی یہ حدیث شعبی سے اور وہ مغیرہ بن شعبہ رضی اللہ تعالیٰ عنہ سے مرفوعاً نقل کرتے ہیں اور یہی زیادہ صحیح ہے۔

سورۂ احزاب کی تفسیر

عبد اللہ بن عبدالرحمن، صاعد حرانی، زہیر، قابوس بن ابی ظبیان، ابو ظیان کہتے ہیں کہ ہم نے ابن عباس رضی اللہ تعالیٰ عنہ سے پوچھا کہ اس آیت کا مطلب کیا ہے (مَا جَعَلَ اللّٰہُ لِرَجُلٍ مِّنْ قَلْبَیْنِ فِیْ جَوْفِہٖ) 33۔ الاحزاب:4) (اللہ نے کس شخص کے سینہ میں دو دل نہیں بنائے۔ الاحزاب۔ آیت) انہوں نے فرمایا کہ ایک مرتبہ نبی اکرم صلی اللہ علیہ و آلہ و سلم کھڑے ہوئے نماز پڑھ رہے تھے کہ کوئی چیز بھول گئے چنانچہ منافقین جو آپ صلی اللہ علیہ و آلہ و سلم کے ساتھ نماز پڑھ رہے تھے کہنے لگے تم لوگ دیکھ رہے ہو کہ ان کے دو دل ہیں۔ ایک تمہارے ساتھ اور ایک کسی اور کے ساتھ۔ اس پر اللہ تعالیٰ نے یہ آیت نازل فرمائی (مَا جَعَلَ اللّٰہُ لِرَجُلٍ مِّنْ قَلْبَیْنِ فِیْ جَوْفِہٖ) 33۔ الاحزاب:4) الا یہ عبد بن حمید بھی احمد بن یونس سے اور وہ زہیر سے اسی کی مثل حدیث نقل کرتے ہیں۔ یہ حدیث حسن ہے۔

٭٭ احمد بن محمد، عبداللہ بن مبارک، سلیمان بن مغیرۃ، ثابت، حضرت انس بن مالک رضی اللہ تعالیٰ عنہ فرماتے ہیں کہ میرے چچا انس بن نضر جنب کے نام پر میرا نام رکھا گیا وہ غزوہ بدر میں شریک نہیں ہوئے اور یہ بات ان پر بہت گراں گزری۔ وہ کہنے لگے کہ پہلی جنگ جس میں نبی اکرم صلی اللہ علیہ و آلہ و سلم تشریف لے گئے میں نہ جاسکا۔ اللہ کی قسم ! اگر اللہ تعالیٰ آئندہ مجھے کسی جنگ میں شریک کریں تو دیکھیں کہ میں کیا کرتا ہوں۔ راوی کہتے ہیں کہ وہ اس سے زیادہ کہنے سے ڈر گئے۔ پھر نبی اکرم صلی اللہ علیہ و آلہ و سلم کے ساتھ غزوہ احد میں شریک ہوئے جو ایک سال بعد ہوا۔ وہاں راستے میں انہیں سعد بن معاذ رضی اللہ تعالیٰ عنہ ملے تو انہوں نے فرمایا ایا بو عمرو (انس) کہاں جا رہے ہو۔ حضرت انس رضی اللہ تعالیٰ عنہ فرمایا واہ واہ میں احد میں جنت کی خوشبو پا رہا ہوں پھر انہوں نے جنگ کی یہاں تک کہ شہید ہو گئے۔ انکے جسم پر چوٹ، نیزے اور تیروں کے اسی (ا) سے زیادہ نشان تھے۔ حضرت انس بن مالک رضی اللہ تعالیٰ عنہ فرماتے ہیں کہ میری پھوپی ربیع بنت نضر کہتی ہیں کہ میں اپنے بھائی کی لاش صرف انگلیوں کے پوروں سے پہچان سکی اور پھر یہ آیت نازل ہوئی (مِنَ الْمُؤْمِنِیْنَ رِجَالٌ صَدَقُوْا مَا عَاہَدُوا اللّٰہَ عَلَیْہِ ۚ فَمِنْہُمْ مَّنْ قَضٰى نَحْبَہٗ وَمِنْہُمْ مَّنْ یَّنْتَظِرُ ڮ وَمَا بَدَّلُوْا تَبْدِیْلًا) 33۔ الاحزاب:23) (ایمان والوں میں کتنے مرد ہیں کہ سچ کر دکھلایا جس بات کا عہد کیا تھا اللہ سے پھر کوئی تو ان سے پورا کر چکا اپنا ذمہ اور کوئی ہے ان میں راہ دیکھ رہا ہے اور بدلا نہیں ایک ذرہ۔) یہ حدیث حسن صحیح ہے۔

٭٭ عبد بن حمید، یزید بن ہارون، حمید طویل، حضرت انس بن مالک فرماتے ہیں کہ میتے چچا جنگ بدر میں شریک نہ ہو سکے تو کہنے لگے کہ پہلی جنگ نو نبی اکرم صلی اللہ علیہ و آلہ و سلم نے کی میں اس میں شامل نہی ہوا اگر اللہ تعالیٰ مجھے کسی جنگ میں شریک ہونے کا موقع کیں تو دیکھیں کہ میں کیا کرتا ہوں۔ چنانچہ جنگ احد ہوئی تو مسلمان شکست کھا گئے اور اس موقع پر انہوں نے کہا اے اللہ تجھ سے اس بلا سے پناہ مانگتا ہوں جسے یہ مشرک لائے ہیں۔ اور صحابہ رضی اللہ تعالیٰ عنہ کے فعل پر معذرت چاہتا ہوں۔ پھر بڑھے (یعنی انس بن نضر رضی اللہ تعالیٰ عنہ) تو حضرت سعد رضی اللہ تعالیٰ عنہ سے ملاقات ہوئی۔ انہوں نے پوچھا بھائی آپ نے کیا کیا؟ میں بھی آپ کے ساتھ ہوں لیکن (سعد کہتے ہیں کہ) میں وہ نہ کر سکا جو انہوں نے کیا۔ ان کے جسم پر تلوار، نیزے اور تی کے اسی (ا) سے زیادہ زخم تھے۔ ہم کہا کرتے تھے کہ حضرت انس بن نضر رضی اللہ تعالیٰ عنہ اور انکے ساتھیوں سے متعلق یہ آیت نازل ہوئی (فَمِنْہُمْ مَّنْ قَضٰى نَحْبَہٗ وَمِنْہُمْ مَّنْ یَّنْتَظِرُ) 33۔ الاحزاب:23) یزید کہتے ہیں کہ اس سے مراد پوری آیت ہے۔ یہ حدیث حسن صحیح ہے اور انس بن مالک رضی اللہ تعالیٰ عنہ کے چچا کا نام انس بن نضر رضی اللہ تعالیٰ عنہ ہے۔

٭٭ عبدالقدوس بن محمد عطار بصری، عمرو بن عاصم، اسحاق بن یحیی بن طلحہ، حضرت موسیٰ بن طلحہ رضی اللہ تعالیٰ عنہ کہتے ہیں کہ میں حضرت معاویہ رضی اللہ تعالیٰ عنہ کے ہاں گیا تو انہوں نے فرمایا کیا میں تمہیں خوشخبری نہ سناؤں ؟ میں کہا کیوں نہیں۔ انہوں نے فرمایا میں نے رسول اللہ صلی اللہ علیہ و آلہ و سلم سے سنا کہ طلحہ ان لوگوں میں سے ہے۔ جنہوں نے اپنی نذر پوری کر دی۔ یہ حدیث غریب ہے۔ ہم اس حدیث کو حضرت معاویہ رضی اللہ تعالیٰ عنہ سے صرف اسی سند سے جانتے ہیں۔ اس حدیث کو موسیٰ بن طلحہ بھی اپنے والد سے نقل کرتے ہیں۔

٭٭ ابو کریب، یونس بن بکیر، طلحہ بن یحیی، موسیٰ وعیسی بن طلحہ، حضرت طلحہ فرماتے ہیں کہ صحابہ رضی اللہ تعالیٰ عنہ نے ایک اعرابی سے کہا کہ نبی اکرم صلی اللہ علیہ و آلہ و سلم سے پوچھو کہ جو لوگ اپنا کام کر چکے ہیں وہ کون ہیں ؟ صحابہ کرام رضی اللہ تعالیٰ عنہ یہ سوال پوچھنے کی جرأت نہیں رکھتے تھے۔ صحابہ کرام رضی اللہ تعالیٰ عنہ نبی اکرم صلی اللہ علیہ و آلہ و سلم کی تعظیم کرتے اور آپ سے ڈرتے تھے۔ جب اعرابی نے آپ سے پوچھا تو آپ صلی اللہ علیہ و آلہ و سلم نے اسکی طرف سے رخ پھیر لیا۔ پھر اس نے دوبارہ یہی سوال کیا تو آپ صلی اللہ علیہ و آلہ و سلم نے اسکی طرف سے رخ پھیر لیا۔ اس نے تیسری مرتبہ یہی پوچھا تو بھی آپ صلی اللہ علیہ و آلہ و سلم نے ایسا ہی کیا۔ حضرت طلحہ رضی اللہ تعالیٰ عنہ فرماتے ہیں کہ میں مسجد کے دروازے سے داخل ہوا، میرے بدن پر سبز کپڑے تھے۔ آپ صلی اللہ علیہ و آلہ و سلم نے فرمایا سوال کرنے والا کون ہے ؟ اعرابی نے عرض کیا میں ہوں یا رسول اللہ صلی اللہ علیہ و آلہ و سلم آپ نے فرمایا یہ (یعنی طلحہ رضی اللہ تعالیٰ عنہ) ان لوگوں میں سے ہے جو اپنا کام کر چکے ہیں۔ یہ حدیث حسن غریب ہے۔ ہم اس حدیث کو صرف یونس بن بکیر کی روایت سے جانتے ہیں۔

٭٭ عبد بن حمید، عثمان بن عمر، یونس بن یزید، زہری، ابو سلمہ، حضرت عائشہ رضی اللہ تعالیٰ عنہا سے روایت ہے کہ جب رسول اللہ صلی اللہ علیہ و آلہ و سلم کو اپنی بیویوں کو اختیار دینے کا حکم کیا گیا تو آپ صلی اللہ علیہ و آلہ و سلم نے مجھ سے ابتداء کی اور فرمایا عائشہ رضی اللہ تعالیٰ عنہ میں تم سے ایک بات کہتا ہوں تم اسکے جواب میں جلدی نہ کرنا یہاں تک کہ اپنے والدین سے مشورہ کر لو۔ حضرت عائشہ رضی اللہ تعالیٰ عنہ فرماتی ہیں کہ نبی اکرم صلی اللہ علیہ و آلہ و سلم جانتے تھے کہ میرے ماں باپ کبھی مجھے آپ صلی اللہ علیہ و آلہ و سلم سے علیحدگی کا حکم نہیں دیں گے۔ پھر آپ صلی اللہ علیہ و آلہ و سلم نے فرمایا اللہ تعالیٰ کا ارشاد ہے کہ (یٰٓاَیُّہَا النَّبِیُّ قُلْ لِّاَزْوَاجِکَ اِنْ کُنْتُنَّ تُرِدْنَ الْحَیٰوۃَ الدُّنْیَا وَزِیْنَتَہَا فَتَعَالَیْنَ اُمَتِّعْکُنَّ وَاُسَرِّحْکُنَّ سَرَاحًا جَمِیْلًا ) 33۔ الاحزاب:28) (اے نبی اپنی بیویوں سے کہ دو اگر تمہیں دنیا کی زندگی اور اسکی آرائش منظور ہے تو آؤ میں تمہیں کچھ دے دلا کر اچھی طرح رخصت کر دوں اور اگر تم اللہ اور اسکے رسول اور آخرت کو چاہتی ہو تو اللہ نے تم میں سے نیک بختوں کے لئے بڑا اجر تیار کیا ہے۔) میں نے عرض کیا یا رسول اللہ صلی اللہ علیہ و آلہ و سلم اس میں کس چیز کے متعلق اپنے والدین سے مشورہ کروں میں اللہ اور اسکے رسول (صلی اللہ علیہ و آلہ و سلم) اور آخرت کو اختیار کرتی ہوں۔ پھر دوسری ازواج نے بھی اسی طرح کیا جس طرح میں نے کیا تھا۔ یہ حدیث حسن صحیح ہے۔ زہری بھی اس حدیث کو عروہ سے اور وہ ام المومنین حضرت عائشہ رضی اللہ تعالیٰ عنہا سے نقل کرتے ہیں۔

٭٭ قتیبہ، محمد بن سلیمان اصبہانی، یحیی بن عبید، عطاء بن ابی رباح، حضرت عمر بن ابو سلمہ جو نبی اکرم صلی اللہ علیہ و آلہ و سلم کے ربیب ہیں فرماتے ہیں کہ جب یہ آیت نازل ہوئی (اِنَّمَا یُرِیْدُ اللّٰہُ لِیُذْہِبَ عَنْکُمُ الرِّجْسَ اَہْلَ الْبَیْتِ وَیُطَہِّرَکُمْ تَطْہِیْرًا) 33۔ الاحزاب:33) (اللہ یہی چاہتا ہے کہ دور کرے تم سے گندی باتیں اے نبی کے گھر والو اور تمہیں پاک کرے۔) تو آپ صلی اللہ علیہ و آلہ و سلم امہ سلمہ رضی اللہ تعالیٰ عنہ کے گھر میں تھے۔ آپ صلی اللہ علیہ و آلہ و سلم نے فاطمہ رضی اللہ تعالیٰ عنہ، حسن رضی اللہ تعالیٰ عنہ، اور حسین رضی اللہ تعالیٰ عنہ کو بلوایا اور ان سب پر ایک چادر ڈال دی۔ حضرت علی رضی اللہ تعالیٰ عنہ آپ صلی اللہ علیہ و آلہ و سلم کے پیچھے تھے پھر ان پر بھی چادر ڈال دی اور عرض کیا یا اللہ یہ میرے اہل بیت ہیں، ان سے گناہ کی نجاست دور کر دے اور انکو بخوبی پاک کر دے۔ ام سلمہ رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم میں بھی ان کے ساتھ ہوں (یعنی چادر میں آنے کا ارادہ کیا) آپ صلی اللہ علیہ و آلہ و سلم نے فرمایا تم اپنی جگہ رہو تم خیر پر ہو۔ یہ حدیث اس سند سے حسن غریب ہے۔ علماء اس حدیث کو عمر بن ابو سلمہ سے نقل کرتے ہیں۔

٭٭ عبد بن حمید، عفان بن مسلم، حماد بن سلمۃ، علی بن زید، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم کی چھ ماہ تک یہ عادت رہی کہ جب فجر کی نماز کیلئے نکلتے تو حضرت فاطمہ رضی اللہ تعالیٰ عنہا کے گھر کے دروازے سے گزرتے ہوئے فرماتے اہل بیت اللہ تعالیٰ تم سے گناہ کی گندگی کو دور کرنا چاہتا ہے اور تمہیں اچھی طرح پاک کرنا چاہتا ہے۔ یہ حدیث اس سند سے حسن غریب ہے۔ ہم اس حدیث کو صرف حماد بن سلمہ کی حضرت عائشہ رضی اللہ تعالیٰ عنہ سے روایت سے جانتے ہیں۔ اس باب میں ابو حمزہ رضی اللہ تعالیٰ عنہ، معقل بن یسار رضی اللہ تعالیٰ عنہ، اور ام سلمہ رضی اللہ تعالیٰ عنہ سے بھی احادیث منقول ہیں۔

٭٭ علی بن حجر، داؤد بن زبرقان، داؤد بن ابی ہند، شعبی، حضرت عائشہ رضی اللہ تعالیٰ عنہا سے روایت ۂ کہ اگر نبی اکرم صلی اللہ علیہ و آلہ و سلم وحی میں سے کچھ چھپاتے ہوتے تو یہ آیت ضرور چھپاتے ( وَاِذْ تَقُوْلُ لِلَّذِیْٓ اَنْعَمَ اللّٰہُ عَلَیْہِ) 33۔ الاحزاب:37) (اور جب تو نے اس شخص سے کہا جس پر اللہ نے احسان کیا اور تو نے احسان کیا۔ اپنی بیوی کو اپنے پاس رکھ اور اللہ سے ڈر۔ اور تو اپنے دل میں ایک چیز چھپاتا تھا جسے اللہ ظاہر کرنے والا تھا اور تو لوگوں سے درتا تھا حالانکہ اللہ زیادہ حق رکھتا ہے کہ تو اس سے ڈرے۔ پھر جب زید اسے حاجت پوری کر چکا تو ہم نے تجھ سے اسکا نکاح کر دیا تاکہ مسلمانوں پر ان کے منہ بولے بیٹوں کی بیویوں کے بارے میں کوئی گناہ نہ ہو جبکہ وہ ان سے حاجت پوری کر لیں اور اللہ کا حکم ہو کر رہنے والا ہے۔ الاحزاب۔ آیت) اللہ کے انعام سے مراد اسلام اور رسول اللہ صلی اللہ علیہ و آلہ و سلم کے انعام سے مراد انہیں آزاد کرنا ہے۔ جب رسول اللہ صلی اللہ علیہ و آلہ و سلم نے زید کی بیوی سے (ان کی طلاق کے بعد) نکاح کیا تو لوگوں کہنے لگے کہ دیکھو اپنے بیٹے کی بیوی سے نکاح کر لیا۔ اس پر یہ آیت نازل ہوئی (مَا کَانَ مُحَمَّدٌ اَبَآ اَحَدٍ مِّنْ رِّجَالِکُمْ وَلٰکِنْ رَّسُوْلَ اللّٰہِ وَخَاتَمَ النَّبِیّٖن) 33۔ الاحزاب:40) (محمد صلی اللہ علیہ و آلہ و سلم تم میں سے کسی مرد کا باپ نہیں لیکن وہ اللہ کے رسول اور سب نبیوں کے خاتمے پر ہیں اور اللہ ہر بات جانتا ہے۔) جب زید چھوٹے تھے تو نبی اکرم صلی اللہ علیہ و آلہ و سلم نے انہیں متبنی (منہ بولا بیٹا) بنایا تھا پھر وہ آپ صلی اللہ علیہ و آلہ و سلم ہی کے پاس رہے۔ یہاں تک کہ جوان ہو گئے اور لوگ انہیں زید بن محمد کہہ کر پکارنے لگے اس پر اللہ تعالیٰ نے یہ آیت نازل فرمائی (اُدْعُوْہُمْ لِاٰبَآىِٕہِمْ ہُوَ اَقْسَطُ عِنْدَ اللّٰہِ ۚ فَاِنْ لَّمْ تَعْلَمُوْٓا اٰبَآءَہُمْ فَاِخْوَانُکُمْ فِی الدِّیْنِ وَمَوَالِیْکُمْ)33۔ الاحزاب:5)   (یعنی انہیں اسطرح پکارا کرو فلاں شخص فلاں شخص کا دوست ہے اور فلاں، فلاں کا بھائی ہے ) او اقسط عند اللہ سے مراد یہی ہے کہ اللہ کے نزدیک یہی عدل کی بات ہے۔ یہ حدیث داؤد بن ابی ہندہ سے منقول ہے وہ شعبی سے وہ مسروق سے اور وہ حضرت عائشہ رضی اللہ تعالیٰ عنہ سے نقل کرتے ہیں کہ حضرت عائشہ رضی اللہ تعالیٰ عنہ نے فرمایا اگر رسول اللہ صلی اللہ علیہ و آلہ و سلم وحی سے کچھ چھپاتے ہوتے تو یقیناً یہ آیت چھپاتے ( وَاِذْ تَقُوْلُ لِلَّذِیْٓ اَنْعَمَ اللّٰہُ عَلَیْہِ) 33۔ الاحزاب:37)

٭٭ عبد اللہ وضاح کوفی، عبداللہ بن ادریس، داؤد بن ابی ہندہ، شعبی، مسروق، حضرت عائشہ رضی اللہ عنہایہ حدیث روایت کی ہم سے عبداللہ وضاح کوفی نے ان سے عبداللہ بن ادریس نے وہ داؤد بن ابی ہندہ سے وہ شعبی سے وہ مسروق سے اور وہ حضرت عائشہ رضی اللہ تعالیٰ عنہا سے نقل کرتے ہیں کہ اگر نبی اکرم صلی اللہ علیہ و آلہ و سلم وحی سے کچھ چھپاتے تو یہ آیت ہی چھپاتے ( وَاِذْ تَقُوْلُ لِلَّذِیْٓ اَنْعَمَ اللّٰہُ عَلَیْہِ) 33۔ الاحزاب:37)

٭٭ قتیبہ، یعقوب بن عبدالرحمن، موسیٰ بن عقبہ، سالم، حضرت ابن عمر رضی اللہ تعالیٰ عنہما فرماتے ہیں کہ ہم زید بن حارثہ کو زید بن محمد (صلی اللہ علیہ و آلہ و سلم) ہی کہ کر پکارا کرتے تھے۔ یہاں تک کہ قرآن مجید کی یہ آیات نازل ہوئی ادْعُوہُمْ لِآبَائِہِمْ ہُوَ أَقْسَطُ عِنْدَ اللَّہِ الْآیَۃَ یہ حدیث حسن صحیح ہے۔

٭٭ حسن بن قزعہ بصری، مسلمہ بن علقمہ، داؤد بن ابی ہند، حضرت عامر شعبی اللہ تعالیٰ کے قول مَا کَانَ مُحَمَّدٌ أَبَا أَحَدٍ مِنْ رِجَالِکُمْ الْآیَۃَ کی تفسیر میں کہتے ہیں کہ اس سے مراد یہ ہے کہ آپ صلی اللہ علیہ و آلہ و سلم کا کوئی بیٹا زندہ نہیں رہا۔

٭٭ عبد بن حمید، محمد بن کثیر، سلیمان بن کثیر، حسین، عکرمہ، حضرت ام عمارہ انصاری رضی اللہ تعالیٰ عنہا نبی اکرم صلی اللہ علیہ و آلہ و سلم کی خدمت میں حاضر ہوئیں اور عرض کیا یا رسول اللہ صلی اللہ علیہ و آلہ و سلم کیا وجہ ہے کہ سب چیزیں مردوں کیلئے ہیں اور قرآن میں عورتوں کا کہیں ذکر نہیں ؟ اس پر یہ آیت نازل ہوئی (اِنَّ الْمُسْلِمِیْنَ وَالْمُسْلِمٰتِ وَالْمُؤْمِنِیْنَ وَالْمُؤْمِنٰتِ) 33۔ الاحزاب:35) (تحقیق مسلمان مرد اور مسلمان عورتیں اور ایمان دار مرد اور ایمان دار عورتیں اور بندگی کرنے والے مرد اور بندگی کرنے والی عورتیں اور سچے مرد اور سچی عورتیں اور صبر کرنے والے مرد اور صبر کرنے والی عورتیں اور دبے رہنے والے مرد اور دبی رہنے والی عورتیں۔) یہ حدیث حسن غریب ہے۔ ہم اسے صرف اسی سند سے جانتے ہیں۔

٭٭ عبد بن حمید، محمد بن فضل، حماد بن زید، ثابت، حضرت انس رضی اللہ تعالیٰ عنہ فرماتے ہیں کہ جب یہ آیت نازل ہوئی (فَلَمَّا قَضٰى زَیْدٌ مِّنْہَا وَطَرًا زَوَّجْنٰکَہَا) 33۔ الاحزاب:37) (پھر جب زید تمام کر چکا اس عورت سے اپنی غرض۔ ہم نے اسکو تیرے نکاح میں دے دیا۔) تو حضرت زینب رضی اللہ تعالیٰ عنہا دوسری ازواج مطہرات پر فخر کرتے ہوئے کہا کرتی تھیں کہ تم لوگوں کا نکاح تو تمہارے عزیزوں جبکہ میرا نکاح اللہ تعالیٰ نے ساتویں آسمان سے کیا ہے۔ یہ حدیث حسن صحیح ہے۔

٭٭ عبد بن حمید، عبید اللہ بن موسی، اسرائیل، سدی، ابو صالح، حضرت ام ہانی بنت ابو طالب رضی اللہ تعالیٰ عنہ فرماتی ہیں کہ نبی اکرم صلی اللہ علیہ و آلہ و سلم نے مجھے پیغام نکاح بھیجا تو میں نے معذوری ظاہر کر دی۔ آپ صلی اللہ علیہ و آلہ و سلم نے میرا عذر قبول کر لیا اور پھر یہ آیت نازل ہوئی ( اِنَّآ اَحْلَلْنَا لَکَ اَزْوَاجَکَ الّٰتِیْٓ اٰتَیْتَ اُجُوْرَہُنَّ وَمَا مَلَکَتْ یَمِیْنُکَ مِمَّآ اَفَآءَ اللّٰہُ عَلَیْکَ وَبَنٰتِ عَمِّکَ وَبَنٰتِ عَمّٰتِکَ وَبَنٰتِ خَالِکَ وَبَنٰتِ خٰلٰتِکَ الّٰتِیْ ہَاجَرْنَ مَعَکَ  ۡ وَامْرَاَۃً مُّؤْمِنَۃً اِنْ وَّہَبَتْ نَفْسَہَا لِلنَّبِیِّ ) 33۔ الاحزاب:50) (اے نبی ہم نے حلال رکھیں تجھ پر تیری عورتیں جن کے مہر تو دے چکا ہے اور جو مال ہو تیرے ہاتھ کا، جو ہاتھ لگا دے تیرے اللہ (یعنی لونڈیاں ) اور تیرے چچا کی بیٹیاں اور پھوپھیوں کی بیٹیاں اور تیرے ماموں کی بیٹیاں اور تیری خالاؤں کی بیٹیاں جنہوں نے وطن چھوڑا تیرے ساتھ۔) حضرت ام ہانی رضی اللہ تعالیٰ عنہ کہتی ہیں کہ اسطرح آپ صلی اللہ علیہ و آلہ و سلم کیلئے حلال نہیں رہی کیونکہ میں نے آپ صلی اللہ علیہ و آلہ و سلم کے ساتھ ہجرت نہیں کی تھی اور ان لوگوں میں سے تھی جو فتح مکہ کے بعد اسلام لائے تھے۔ یہ حدیث حسن ہے۔ ہم اس حدیث کو سدی کی روایت سے صرف اسی سند سے جانتے ہیں۔

٭٭ احمد بن عبدۃ ضبی، حماد بن زید، ثابت، حضرت انس رضی اللہ عنہ سے روایت ہے کہ یہ آیت (وَتُخْفِیْ فِیْ نَفْسِکَ مَا اللّٰہُ مُبْدِیْہِ وَتَخْشَى النَّاسَ) 33۔ الاحزاب:37) زینب بنت حجش کے بارے میں نازل ہوئی۔ حضرت زید نبی اکم صلی اللہ علیہ و سلم کے پاس حاضر ہوئے اور حضرت زینب رضی اللہ عنہا کی شکایت کی اور طلاق کا ارادہ ظاہر کیا۔ آپ صلی اللہ علیہ نے فرمایا اپنی بیوی کو اپنے پاس رکھو اور اللہ سے ڈرو۔ یہ حدیث حسن صحیح ہے۔

٭٭ عبد، روح، عبدالحمید بن بہرام، شہربن حوشب، حضرت ابن عباس فرماتے ہیں کہ رسول اللہ صلی اللہ علیہ و سلم کو ہجرت کرنے والی اور مومن عورتوں کے علاوہ دوسری عورتوں سے نکاح کرنے سے منع کر دیا گیا۔ چنانچہ اللہ تعالیٰ کا فرمان ہے لَا یَحِلُّ لَکَ النِّسَاءُ مِنْ بَعْدُ وَلَا أَنْ تَبَدَّلَ بِہِنَّ مِنْ أَزْوَاجٍ وَلَوْ أَعْجَبَکَ حُسْنُہُنَّ إِلَّا مَا مَلَکَتْ یَمِینُکَ وَأَحَلَّ اللَّہُ فَتَیَاتِکُمْ الْمُؤْمِنَاتِ وَامْرَأَۃً مُؤْمِنَۃً إِنْ وَہَبَتْ نَفْسَہَا لِلنَّبِیِّ۔ (حلال نہیں تجھ کو عورتیں اس کے بعد اور نہ یہ کہ ان کے بدلے اور عورتوں۔ اگرچہ خوش لگے تجھ کو ان کی صورت مگر جو مال ہو تیرے ہاتھ کا اور ہے اللہ ہر چیز پر نگہبان۔ اور مومن جو ان عورتیں حلال کیں اور وہ ایمان والی عورت جس نے خود کو آپ صلی اللہ علیہ کے سپر کر دیا۔ پھر اسلام کے علاوہ کسی بھی دین سے تعلق رکھنے والی عورت کو حرام کیا اور پھر فرمایا کہ جو شخص (ایمان لانے سے ) انکار کرے گا اس کا عمل برباد ہو گیا۔ اور آخرت میں وہ خسارہ پانے والوں میں سے ہے۔ نیز فرمایای َا أَیُّہَا النَّبِیُّ إِنَّا أَحْلَلْنَا لَکَ أَزْوَاجَکَ اللَّاتِی آتَیْتَ أُجُورَہُنَّ وَمَا مَلَکَتْ یَمِینُکَ مِمَّا أَفَائَ اللَّہُ عَلَیْکَ۔) یہ حسن ہے ہم اس حدیث کو صرف عبدالحمید بن بہرام کی روایت ہیں کہ عبدالحمید بن بہرام کی شہر بن حوشب سے منقول احادیث میں کوئی حرج نہیں 

٭٭ ابن ابی عمر، سفیان، عمرو، عطاء، حضرت عائشہ فرماتی ہیں کہ نبی اکرم صلی اللہ علیہ و سلم کی وفات تک آپ صلی اللہ علیہ و سلم کے لیے تمام عورتیں حلال ہو گئیں تھیں۔ یہ حدیث صحیح ہے۔

٭٭ عمربن اسماعیل بن مجالد بن سعید، ان کے والد، حضرت انس بن مالک رضی اللہ عنہ فرماتے ہیں کہ میں ایک مرتبہ نبی اکرم صلی اللہ علیہ و سلم کے ساتھ تھا، آپ صلی اللہ علیہ و سلم ایک بیوی کے دروازے پر تشریف لے گئے جن کے ساتھ شادی کی تھی آپ صلی اللہ علیہ و سلم نے ان کے پاس ایک گروہ کو پایا تو واپس تشریف لے گئے، اپنا کوئی کام کیا پھر واپس تشریف لائے اور اپنا کوئی کام کر کے دوبارہ تشریف لائے اس مرتبہ لوگ جا چکے تھے۔ حضرت انس رضی اللہ عنہ فرماتے ہیں کہ پھر نبی اکرم صلی اللہ علیہ و سلم داخل ہوئے اور میرے اور اپنے درمیان ایک پردہ ڈال دیا۔ حضرت انس رضی اللہ عنہ کہتے ہیں کہ میں نے اس کا ذکر ابو طلحہ رضی اللہ عنہ سے کیا تو وہ فرمانے لگے کہ اگر ایسا ہی ہے تو پھر اس کے بارے میں کچھ نازل ہو گا۔ حضرت انس رضی اللہ عنہ فرماتے ہیں کہ پھر پردے کے متعلق آیت نازل ہوئی۔ یہ حدیث اس سند سے حسن غریب ہے اور عمرو بن سعید کو اصلع کہتے ہیں۔ حدیث حسن غریب ہے اور اس میں ایک قصہ ہے۔ ثابت انس رضی اللہ عنہ سے یہی حدیث طویل نقل کرتے ہیں۔

٭٭ محمد بن مثنی، اشہل بن حاتم، ابن عون، عمرو بن سعید، حضرت انس بن مالک رضی اللہ عنہ فرماتے ہیں کہ میں ایک مرتبہ نبی اکرم صلی اللہ علیہ و سلم کے ساتھ تھا، آپ صلی اللہ علیہ و سلم ایک بیوی کے دروازے پر تشریف لے گئے جن کے ساتھ شادی کی تھی آپ صلی اللہ علیہ و سلم نے ان کے پاس ایک گروہ کو پایا تو واپس تشریف لے گئے، اپنا کوئی کام کیا پھر واپس تشریف لائے اور اپنا کوئی کام کر کے دوبارہ تشریف لائے اس مرتبہ لوگ جاچکے تھے۔ حضرت انس رضی اللہ عنہ فرماتے ہیں کہ پھر نبی اکرم صلی اللہ علیہ و سلم داخل ہوئے اور میرے اور اپنے درمیان ایک پردہ ڈال دیا۔ حضرت انس رضی اللہ عنہ کہتے ہیں کہ میں نے اس کا ذکر ابو طلحہ رضی اللہ عنہ سے کیا تو وہ فرمانے لگے کہ اگر ایسا ہی ہے تو پھر اس کے بارے میں کچھ نازل ہو گا۔ حضرت انس رضی اللہ عنہ فرماتے ہیں کہ پھر پردے کے متعلق آیت نازل ہوئی۔ یہ حدیث اس سند سے حسن غریب ہے اور عمرو بن سعید کو اصلع کہتے ہیں۔

٭٭ قتیبہ بن سعید، جعفر بن سلیمان ضبعی، جعد ابو عثمان، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و سلم اپنی ایک بیوی سے نکاح کیا اور ان کے پاس تشریف لے گئے تو میری والدہ نے حیس (کھجور اور ستو کا کھانا) تیار کیا اور اسے کسی پتھر کے پیالہ میں ڈال کر مجھے دیا اور کہا کہ اسے نبی اکرم صلی اللہ علیہ و سلم کے پاس لے جاؤ اور کہو کہ میری ماں نے بھیجا ہے۔ وہ آپ کو سلام کہتی ہے اور عرض کرتی ہیں کہ ہماری طرف سے یہ آپ کے لئے بہت تھوڑا ہے یا رسول اللہ ! حضرت انس رضی اللہ عنہ فرماتے ہیں کہ میں اسے لے کر آپ صلی اللہ علیہ و سلم کی خدمت میں حاضر ہوا اور والدہ کا سلام پہنچایا اور وہ بات بھی عرض کر دی جو انہوں نے کہی تھی۔ آپ صلی اللہ علیہ و سلم نے فرمایا اسے رکھ دو۔ پھر مجھے حکم دیا کہ جاؤ اور فلاں فلاں کو بلا کر لاؤ۔ میں گیا اور جن جن کے متعلق نبی اکرم صلی اللہ علیہ و سلم نے فرمایا تھا انہیں بھی اور جو مجھے مل گئے انہیں بھی بلا کر لے آیا۔ راوی کہتے ہیں کہ میں نے انس رضی اللہ عنہ سے پوچھا کہ کتنے آدمی ہوں گے۔ انہوں نے فرمایا تین سو کے قریب ہوں گے۔ حضرت انس رضی اللہ عنہ فرماتے ہیں کہ پھر نبی اکرم صلی اللہ علیہ و سلم نے مجھے حکم دیا کہ وہ برتن لاؤ۔ اتنے میں وہ سب لوگ داخل ہو گئے۔ یہاں تک کہ چبوترہ اور حجرہ مبارک بھر گیا۔ پھر آپ صلی اللہ علیہ و سلم نے انہیں حکم دیا کہ دس دس آدمیوں کا حلقہ بنا لیں اور ہر شخص اپنے سامنے سے کھائے۔ حضرت انس رضی اللہ عنہ فرماتے ہیں کہ ان سب نے کھایا اور سیر ہو گئے۔ پھر ایک جماعت نکل گئی اور دوسری آ گئی یہاں تک کہ سب نے کھالیا۔ پھر آپ صلی اللہ علیہ و سلم نے مجھے حکم دیا کہ انس (برتن) اٹھاؤ۔ میں نے اٹھایا تو میں نہیں جانتا کہ جس وقت لایا تھا اس وقت زیادہ تھا یا اٹھاتے وقت زیادہ تھا۔ راوی کہتے ہیں کہ پھر کئی لوگ وہیں بیٹھے باتیں کرتے رہے۔ نبی اکرم صلی اللہ علیہ و سلم بھی تشریف فرما تھے۔ اور آپ صلی اللہ علیہ و سلم کی زوجہ محترمہ بھی دیوار کی طرف رخ کئے ہوئے بیٹھی ہوئی تھیں۔ آپ صلی اللہ علیہ و سلم پر ان کا اس طرح بیٹھے رہنا گراں گزرا لہذا آپ صلی اللہ علیہ و سلم نکلے اور تمام ازواج مطہرات کے حجروں پر گئے اور سلام کرے واپس تشریف لے آئے۔ جب انہوں نے نبی اکرم صلی اللہ علیہ و سلم کو واپس آتے ہوئے دیکھا تو سمجھ گئے کہ آپ صلی اللہ علیہ و سلم پر ان کا بیٹھنا گراں گزرا ہے۔ لہذا جلدی سے سب (لوگ) دروازے سے باہر چلے گئے۔ پھر آپ صلی اللہ علیہ و سلم تشریف لائے اوپر پردہ ڈال کر اندر داخل ہو گئے۔ (حضرت انس رضی اللہ عنہ فرماتے ہیں کہ) میں بھی حجرے میں بیٹھا ہوا تھا۔ تھوڑی دیر گزری تھی کہ آپ صلی اللہ علیہ و سلم واپس میرے پاس آئے اور یہ آیات نازل ہوئیں اور آپ صلی اللہ علیہ و سلم نے باہر جا کر لوگوں کو یہ آیات سنائیں ( یٰٓاَیُّہَا الَّذِیْنَ اٰمَنُوْا لَا تَدْخُلُوْا بُیُوْتَ النَّبِیِّ اِلَّآ اَنْ یُّؤْذَنَ لَکُمْ اِلٰى طَعَامٍ غَیْرَ نٰظِرِیْنَ اِنٰىہُ ۙ وَلٰکِنْ اِذَا دُعِیْتُمْ فَادْخُلُوْا فَاِذَا طَعِمْتُمْ فَانْتَشِرُوْا وَلَا مُسْتَاْنِسِیْنَ لِحَدِیْثٍ ۭ اِنَّ ذٰلِکُمْ کَانَ یُؤْذِی النَّبِیَّ ) 33۔ الاحزاب:53) (اے ایمان والو ! نبی کے گھروں میں اس وقت تک مت جایا کرو جب تک تمہیں کھانے کی دعوت نہ دی جائے (وہ بھی) اس طرح کہ تیاری کے منتظر نہ رہو لیکن جب تمہیں بلایا جائے تب جاؤ اور کھا لینے کے بعد اٹھ کر چلے جاؤ اور باتوں میں دل لگا کر بیٹھے نہ رہا کرو کیوں کہ نبی (صلی اللہ علیہ و سلم) کو ناگوار گزرتا ہے وہ تمہارا لحاظ کرتے ہیں اور اللہ تعالیٰ صاف بات کہنے سے لحاظ نہیں کرتا اور جب تم ان (ازواج مطہرات) سے کوئی چیز مانگو تو پردے کے پیچھے مانگا کرو یہ تمہارے اور ان کے دلوں کو پاک رکھنے کا بہترین ذریعہ ہے۔ پھر تمہارے لئے جائز نہیں کہ نبی صلی اللہ علیہ و سلم کو تکلیف پہنچاؤ اور نہ ہی یہ جائز ہے کہ آپ صلی اللہ علیہ و سلم کے بعد آپ صلی اللہ علیہ و سلم کی ازواج مطہرات سے کبھی نکاح کرو۔ یہ اللہ کے نزدیک بہت بڑی بات ہے۔) جعد کہتے ہیں کہ حضرت انس رضی اللہ عنہ نے فرمایا یہ آیات سب سے پہلے مجھے پہنچیں اور ازواج مطہرات اسی دن سے پردہ کرنے لگیں۔ یہ حدیث حسن صحیح ہے۔ اور جعد عثمان کے بیٹے ہیں۔ انہیں ابن دینار بھی کہتے ہیں۔ ان کی کنیت ابو عثمان بصری ہے۔ یہ محدثین کے نزدیک ثقہ ہیں۔ یونس بن عبید شعبہ اور حماد بن زید ان سے احادیث روایت کرتے ہیں۔

٭٭ اسحاق بن موسیٰ انصاری، معن، مالک بن انس، نعیم، محمد بن عبداللہ بن زید انصاری وعبد اللہ بن زید (یہ دوسرے ہیں جن کو خواب میں اذان سکھلائی گئی تھی، حضرت ابو مسعود انصاری رضی اللہ عنہ کہتے ہیں کہ ہم سعد بن عبادہ کی مجلس میں بیٹھے ہوئے تھے کہ نبی اکرم صلی اللہ علیہ و سلم ہمارے پاس تشریف لائے۔ بشیر بن سعد نے عرض کیا نے عرض کیا یا رسول اللہ ! اللہ تعالیٰ نے ہمیں آپ صلی اللہ علیہ و سلم پر درود بھیجنے کا حکم دیا ہے، ہم کس طرح درود بھیجا کریں ؟ آپ صلی اللہ علیہ و سلم خاموش رہے یہاں تک کہ ہم نے تمنا کی کہ کاش یہ سوال نہ پوچھا جاتا پھر آپ صلی اللہ علیہ و سلم نے فرمایا اس طرح پڑھا کرو اللَّہُمَّ صَلِّ عَلَی مُحَمَّدٍ وَعَلَی آلِ مُحَمَّدٍ کَمَا صَلَّیْتَ عَلَی إِبْرَاہِیمَ وَعَلَی آلِ إِبْرَاہِیمَ وَبَارِکْ عَلَی مُحَمَّدٍ وَعَلَی آلِ مُحَمَّدٍ کَمَا بَارَکْتَ عَلَی إِبْرَاہِیمَ وَعَلَی آلِ إِبْرَاہِیمَ فِی الْعَالَمِینَ إِنَّکَ حَمِیدٌ مَجِیدٌ (ترجمہ اے اللہ ! محمد اور ان کی آل پر اس طرح رحمت بھیج جس طرح تو نے حضرت ابراہیم علیہ السلام اور ان کی آل پر رحمت نازل فرمائی، بے شک تو تعریف والا اور بزرگ و برتر ہے۔ اے اللہ ! تو محمد اور ان کی آپ پر برکت نازل فرما جس طرح تو نے حضرت ابراہیم اور ان کی اولاد پر برکت نازل فرمائی، بے شک تو تعریف والا اور بزرگ و برتر ہے ) پھر آپ صلی اللہ علیہ و سلم نے فرمایا کہ سلام اسی طرح ہے جس طرح تم (التحیات میں ) جان ہی چکے ہو۔ اس باب میں علی بن حمید کعب بن عجرہ طلحہ بن عبید اللہ ابو سعید زید بن خارجہ اور بریدہ رضی اللہ عنہم بھی احادیث بھی منقول ہے۔ زید بن خارجہ ابن جاریہ بھی کہتے ہیں۔ یہ حدیث حسن صحیح ہے۔

٭٭ عبد بن حمید، روح بن عبادۃ، عوف، حسن ومحمد وخلاس، حضرت ابو ہریرہ رضی اللہ عنہ نبی اکرم صلی اللہ علیہ و سلم سے نقل کرتے ہیں کہ آپ صلی اللہ و سلم نے فرمایا موسیٰ علیہ السلام بہت حیا والے اور پردہ پوش (یعنی پردہ کرنے والے ) تھے ان کی شرم کی وجہ سے ان کے بدن کا کوئی حصہ نظر نہیں آتا تھا۔ انہیں بنو اسرائیل کے کچھ لوگوں نے تکلیف پہنچائی۔ وہ لوگ کہنے لگے کہ یہ اپنے بدن کو اس لئے ڈھانپے رکھتے ہیں کہ ان کی جلد میں کوئی عیب ہے۔ یا تو برص کے ہیں یا ان کے خصیے بڑے ہیں، یا پھر کوئی اور عیب ہے۔ اللہ تعالیٰ نے چاہا کہ وہ حضرت موسیٰ علیہ السلام کو اس عیب سے بری کریں۔ چنانچہ موسیٰ علیہ السلام ایک مرتبہ غسل کرنے لگے اور اپنے کپڑے ایک پتھر پر رکھ کر غسل کرنے لگے۔ جب غسل کر کے فارغ ہوئے تو کپڑے لینے کے لئے پتھر ان کے کپڑے لے کر بھاگ کھڑا ہوا۔ موسیٰ علیہ السلام نے اپنا عصا لیا اور اس کے پیچھے دوڑتے ہوئے کہنے لگے اے پتھر میرے کپڑے ! یہاں تک کہ وہ بنی اسرائیل کے ایک گروہ کے پاس پہنچ گیا اور انہوں نے حضرت موسیٰ علیہ السلام کو ننگا دیکھ لیا کہ وہ صورت و شکل میں سب سے زیادہ خوبصورت ہیں۔ اس طرح اللہ تعالیٰ نے انہیں بری کر دیا اور پتھر بھی رک گیا۔ پھر انہوں نے اپنے کپڑے لئے اور پہن کر عصا سے اسے مارنے لگے، اللہ قسم ! ان کی مار سے پتھر پر تین یا چار نشان پڑ گئے۔ اللہ تعالیٰ کے اس ارشاد کا یہی مطلب ہے یَا أَیُّہَا الَّذِینَ آمَنُوا لَا تَکُونُوا کَالَّذِینَ آذَوْا موسیٰ فَبَرَّأَہُ اللَّہُ مِمَّا قَالُوا وَکَانَ عِنْدَ اللَّہِ وَجِیہًا لآیہ (اے ایمان والو ! ان لوگوں کی طرح نہ ہو جاؤ جنہوں نے موسیٰ علیہ السلام کو تکلیف پہنچائی، پھر اللہ تعالیٰ نے انہیں بری کر دیا اور وہ اللہ کے نزدیک بڑے معزز تھے۔ الاحزاب،) یہ حدیث حسن صحیح ہے اور کئی سندوں سے حضرت ابو ہریرہ رضی اللہ عنہ ہی کے واسطے سے منقول ہے۔



تفسیر سورۂ سبا

ابو کریب وعبد بن حمید، ابو اسامہ، حسن بن حکم نخعی، ابو میسرۃ نخعی، حضرت عروہ بن مسیک مرادی رضی اللہ عنہ کہتے ہیں کہ میں نبی اکرم صلی اللہ علیہ و سلم کی خدمت میں حاضر ہوا اور پوچھا کہ کیا میں اپنی قوم کے اسلام قبول کرنے والے ساتھیوں کے ساتھ مل کر ان لوگوں سے جنگ نہ کروں جو اسلام سے منہ موڑیں ؟ آپ صلی اللہ علیہ و سلم نے مجھے اس کی اجازت دے دی اور مجھے اپنی قوم کا امیر بنا دیا۔ پھر جب میں آپ صلی اللہ علیہ و سلم کے پاس سے نکلا تو آپ صلی اللہ علیہ و سلم نے پوچھا کہ غطیفی نے کیا کہا؟ آپ صلی اللہ علیہ و سلم کو بتایا گیا کہ وہ چلا گیا ہے۔ راوی فرماتے ہیں کہ آپ صلی اللہ علیہ و سلم نے مجھے واپس بلوایا۔ جب آپ صلی اللہ کے پاس پہنچا تو کچھ صحابہ کرام رضوان اللہ علیہم اجمعین بیٹھے ہوئے تھے۔ آپ صلی اللہ علیہ و سلم نے حکم دیا کہ لوگوں کو اسلام کی دعوت دو۔ جو لوگ اسلام لے آئیں انہیں قبول کر لو اور جو نہ لائیں ان کے متعلق جلدی نہ کرو، یہاں تک کہ میں دوسرا حکم دوں۔ راوی کہتے ہیں کہ سباء کی کیفیت اس وقت نازل ہو چکی تھی۔ ایک شخص نے پوچھا یا رسول اللہ ! یہ سبا کیا چیز ہے ؟ کوئی عورت یا کوئی زمین؟ آپ صلی اللہ علیہ و سلم نے فرمایا کہ نہ زمین اور نہ عورت بلکہ یہ عرب کا ایک آدمی ہے جس کے دس بیٹے تھے جن میں سے چھ کو (اس نے ) مبارک جانا اور چار کو منحوس، جنہیں منحوس جانا وہ یہ ہیں ازد، اشعری، حمیم، کندہ، مذحج اور انمار۔ ایک شخص نے پوچھا انمار کون سا قبیلہ ہے، آپ صلی اللہ علیہ و سلم نے فرمایا جس سے خثعم اور بجیلہ ہیں۔ یہ حدیث غریب حسن ہے۔

٭٭ ابن ابی عمر، سفیان، عمرو، عکرمہ، حضرت ابو ہریرہ رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا کہ جب اللہ تعالیٰ آسمانوں میں کوئی حکم سناتا ہے تو فرشتے گھبراہٹ کی وجہ سے اپنے مارتے ہیں جس سے ایک زنجیر پتھر پر کھڑکانے کی آواز پیدا ہوتی ہے۔ پھر جب ان کے دلوں سے گھبراہٹ دور ہوتی ہے تو ایک دوسرے سے پوچھتے ہیں کہ تمہارے رب نے کیا حکم فرمایا؟ وہ کہتے ہیں کہ حق بات کا حکم فرمایا اور سب سے بڑا اور عالیشان ہے تیز شیطان اوپر نیچے جمع ہو جاتے ہیں (تاکہ اللہ تعالیٰ کا حکم سن سکیں )۔ یہ حدیث حسن صحیح ہے۔

٭٭ نصر بن علی جہضمی، عبد الاعلی، معمر، زہری، علی بن حسین، حضرت ابن عباس رضی اللہ عنہ سے روایت ہے کہ ایک مرتبہ رسول اللہ صلی اللہ علیہ و سلم اپنے صحابہ کرام رضوان اللہ علیہم اجمعین کے ساتھ بیٹھے ہوئے تھے کہ اچانک ایک ستارہ ٹوٹا جس سے روشنی ہو گئی۔ آپ صلی اللہ علیہ و سلم نے فرمایا تم لوگ زمانہ جاہلیت میں اگر ایسا ہوتا تھا تو کیا کہتے تھے ؟ عرض کیا گیا ہم کہتے تھے کہ یا تو کوئی بڑا آدمی مرے گا یا کوئی بڑا آدمی پیدا ہو گا۔ نبی اکرم صلی اللہ علیہ و سلم نے فرمایا کسی کی موت و حیات کی وجہ سے نہیں ٹوٹتا بلکہ ہمارا رب اگر کوئی حکم دیتا ہے تو حاملین عرش (فرشتے ) تسبیح کرتے ہیں پھر اس آسمان والے فرشتے جو اس کے قریب ہے۔ پھر جو اس کے قریب ہیں۔ یہاں تک کہ تسبیح کا شور اس آسمان تک پہنچتا ہے۔ پھر چھٹے آسمان والے فرشتے ساتوں آسمان والوں سے پوچھتے ہیں کہ تمہارے رب نے کیا فرمایا؟ وہ انہیں بتاتے ہیں اور پھر ہر نیچے والے اوپر والوں سے پوچھتے ہیں یہاں تک کہ وہ خبر آسمان دنیا والوں تک پہنچ جاتی ہے اور شیاطین کان لگا کر سنتے ہیں تو اس ستارے سے انہیں مارا جاتا ہے، پھر یہ اپنے دوستوں (یعنی غیب کی خبروں کے دعویداروں ) کو آ کر بتاتے ہیں۔ پھر وہ جو بات اسی طرح بتاتے ہیں تو وہ صحیح ہوتی ہے لیکن وہ تحریف بھی کرتے ہیں اور اس میں اضافہ بھی۔ یہ حدیث حسن صحیح ہے اور زہری سے بھی منقول ہے وہ علی بن حسین سے وہ ابن عباس رضی اللہ عنہ سے اور وہ کئی انصاری حضرات سے اسی کی مانند نقل کرتے ہیں۔

تفسیر سورۂ فاطر

ابوموسیٰ محمد بن مثنی ومحمد بن بشار، محمد بن جعفر، شعبہ، ولید بن عیزار، رجل من ثقیف، رجل من کنانہ، حضرت ابو سعید خدری رضی اللہ عنہ سے روایت ہے کہ نبی اکرم صلی اللہ علیہ و سلم نے اس آیت (ثُمَّ اَوْرَثْنَا الْکِتٰبَ الَّذِیْنَ اصْطَفَیْنَا مِنْ عِبَادِنَا ۚ فَمِنْہُمْ ظَالِمٌ لِّنَفْسِہٖ ۚ وَمِنْہُمْ مُّقْتَصِدٌ ۚ وَمِنْہُمْ سَابِقٌۢ بِالْخَیْرٰتِ ) 35۔فاطر:32) (پھر ہمی اپنی کتاب کا ان کو وارث بنایا جنہیں ہم نے اپنے بندوں میں سے چن لیا، پس بعض ان میں سے اپنے نفس پر ظلم کرنے اور بعض ان میں سے میانہ رو ہیں اور بعض ان میں سے اللہ کے حکم سے نیکیوں میں پیش قدمی کرنے والے ہیں۔) کی تفسیر میں فرمایا کہ یہ سب برابر ہیں اور سب جنتی ہیں۔ یہ حدیث غریب حسن ہے۔

٭٭ محمد بن وزیر واسطی، اسحاق بن یوسف ازرق، سفیان ثوری، ابو سفیان، ابو نضرۃ، حضرت ابو سعد خدری رضی اللہ عنہ فرماتے ہیں قبیلہ بنو سلم مدینہ کے کنارے آباد تھے ان کی چاہت تھی کہ مسجد کے قریب منتقل ہو جائیں۔ چنانچہ یہ آیت نازل ہوئی (اِنَّا نَحْنُ نُحْیِ الْمَوْتٰى وَنَکْتُبُ مَا قَدَّمُوْا وَاٰثَارَہُمْ) 36۔یس:12)  ( بے شک ہم ہی مردوں کو زندہ کریں گے اور جو انہوں نے آگے بھیجا اور جو پیچھے اس کو لکھتے ہیں۔)۔ اس پر نبی اکرم صلی اللہ علیہ و سلم نے فرمایا کہ چونکہ تمہارے اعمال لکھے جاتے ہیں اس لئے منتقل نہ ہو۔ یہ حدیث ثوری کی روایت سے حسن غریب ہے اور ابو سفیان سے مراد طریف سعدی ہیں۔

٭٭ ہناد، ابو معاویۃ، اعمش، ابراہیم، ان کے والد، حضرت ابو ذر سے روایت ہے کہ میں ایک مرتبہ غروب آفتاب کے وقت مسجد میں داخل ہوا تو نبی اکرم صلی اللہ علیہ و سلم مسجد میں بیٹھے ہوئے تھے۔ آپ صلی اللہ علیہ و سلم نے فرمایا اے ابو ذر ! تو جانتا ہے کہ یہ آفتاب کہاں جاتا ہے ؟ میں نے عرض کیا اللہ اور اس کا رسول زیادہ جانتے ہیں، آپ صلی اللہ علیہ و سلم نے فرمایا یہ جا کر سجدہ کی اجازت مانگتا جو اسے دے دی جاتی ہے اور گویا کہ اس سے کہا جائے گا کہ جہاں سے آئے ہو وہیں سے طلوع ہو۔ اس طرح وہ مغرب سے طلوع ہو گا۔ پھر یہ آیت پڑھی (وَالشَّمْسُ تَجْرِیْ لِمُسْتَقَرٍّ لَّہَا) 36۔یس:38) (اور سورج چلا جاتا ہے اپنے ٹھہرے ہوئے راستہ پر۔) یہ حدیث حسن صحیح ہے۔

تفسیر سورۂ صافات

احمد بن عبدۃ ضبی، معتمر بن سلیمان، لیث بن ابی سلیم، بشر، حضرت انس رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کوئی شرکت یا فجور کی دعوت دینے والا ایسا نہیں کہ قیامت کے دن اسے روکا نہ جائے اور اس پر اس کا وبال نہ پڑے۔ وہ (جسے دعوت دی گئی) کسی قیمت پر اس سے الگ نہیں ہو گا۔ اگرچہ کسی ایک شخص نے دوسرے ایک ہی شخص کو دعوت دی ہو۔ پھر نبی اکرم صلی اللہ علیہ و سلم نے یہ آیت (وَقِفُوْہُمْ اِنَّہُمْ مَّسُْوْلُوْنَ   24ۙ  مَا لَکُمْ لَا تَنَاصَرُوْنَ  ) 37۔ الصفت:24) اور انہیں کھڑا کرو ان سے دریافت کرنا ہے، تمہیں کیا ہوا کہ آپس میں ایک دوسرے کی مدد نہیں کرتے۔ )۔ یہ حدیث غریب ہے۔
 علی بن حجر، ولید بن مسلم، زہیر بن محمد، ایک آدمی، ابو عالیہ، حضرت ابی بن کعب رضی اللہ عنہ نبی اکرم صلی اللہ علیہ و سلم سے اللہ تعالیٰ کے اس قول (وَاَرْسَلْنٰہُ اِلٰى مِائَۃِ اَلْفٍ) 37۔ الصفت:47) (او رہم نے اس کو (یعنی یونس علیہ السلام کو) ایک لاکھ یا اس سے زیادہ لوگوں کے پاس بھیجا۔) کی تفسیر پوچھی کہ زیادہ سے کیا مراد ہے ؟ آپ صلی اللہ علیہ و سلم نے فرمایا بیس ہزار۔ یہ حدیث غریب ہے۔

٭٭ محمد بن مثنی، محمد بن خالد، سعید، قتادۃ، حسن، حضرت سمرہ رضی اللہ عنہ اللہ تعالیٰ کے اس قول (وَجَعَلْنَا ذُرِّیَّتَہٗ ہُمُ الْبٰقِیْنَ) 37۔ الصفت: 77) (اور ہم نے اس کی اولاد کو باقی رہنے والی کر دیا۔) کی تفسیر میں نبی صلی اللہ علیہ و سلم سے نقل کرتے ہیں کہ آپ صلی اللہ علیہ و سلم نے فرمایا نوح علیہ السلام کے تین بیٹے حام، سام اور یافث تھے۔ امام ابو عیسی ترمذی رحمہ اللہ فرماتے ہیں کہ یافت بھی کہا جاتا ہے۔ یا فث بھی اور یفث بھی۔ یہ حدیث حسن غریب ہے۔ ہم اس حدیث کو صرف سعید بن بشیر کی روایت سے جانتے ہیں۔

٭٭ بشر بن معاذ عقدی، یزید بن زریع، سعید بن ابی عروبۃ، قتادۃ، حسن، حضرت سمرہ رضی اللہ عنہ نبی اکرم صلی اللہ علیہ و سلم سے نقل کرتے ہیں کہ سام عرب کا باپ، حام حبشیوں کا باپ اور یافث رومیوں کا باپ ہے۔

تفسیر سورۂ ص

محمود بن غیلان وعبد بن حمید، ابو احمد، سفیان، اعمش، یحیی، عبد بن عباد، سعید بن جبیر، حضرت ابن عباس رضی اللہ عنہ فرماتے ہیں کہ جب ابو طالب بیمار ہوئے تو قریش اور نبی اکرم صلی اللہ علیہ و سلم انکے پاس گئے۔ ابو طالب کے پاس ایک ہی آدمی کے بیٹھنے کی جگہ تھی۔ ابو جہل نبی اکرم صلی اللہ علیہ و سلم کو وہاں بیٹھنے سے منع کرنے کے لئے اٹھا اور لوگوں نے ابو طالب سے رسول اللہ صلی اللہ علیہ و سلم کی شکایت کی، انہوں نے نبی اکرم صلی اللہ علیہ و سلم سے پوچھا بھتیجے ! اپنی قوم سے کیا چاہتے ہو؟ آپ صلی اللہ علیہ و سلم نے فرمایا میں چاہتا ہوں کہ یہ لوگ ایک کلمہ کہنے لگیں اگر یہ لوگ میری اس دعوت کو قبول کر لیں گے تو عرب پر حاکم ہو جائیں گے اور عجمیوں سے جزیہ وصول کریں گے۔ ابو طالب نے پوچھا ایک ہی کلمہ؟ آپ صلی اللہ علیہ و سلم نے فرمایا ہاں ایک ہی کلمہ۔ چچا لَا إِلَہَ إِلَّا اللَّہُ کہہ لیجئے۔ وہ سب کہنے لگے کیا ہم ایک ہی خدا کی عبادت کرنے لگیں ہم نے تو کسی پچھلے دین میں یہ بات نہیں سنی (بس یہ من گھڑت ہے ) راوی کہتے ہیں کہ پھر ان کے متعلق یہ آیات نازل ہوئیں (صۗ وَالْقُرْاٰنِ ذِی الذِّکْرِ  ۭ  بَلِ الَّذِیْنَ کَفَرُوْا فِیْ عِزَّۃٍ وَّشِقَاقٍ ) 38۔ص:1-2) (قرآن کی قسم ! جو سراسر نصیحت ہے بلکہ جو لگ منکر ہیں وہ محض تکبر اور مخالفت میں پڑے ہوئے ہیں۔ ہم نے ان سے پہلے کتنی قومیں ہلاک کر دیں ہیں، سو انہوں نے بڑی ہائے پکار کی اور وہ وقت خلاصی کا نہ تھا اور انہوں نے تعجب کیا کہ ان کے پاس انہی میں سے ڈرانے ولا آیا اور منکروں نے کہا کہ یہ تو ایک بڑا جادوگر ہے، کیا اس نے کئی معبودوں کو صرف ایک معبود بنا دیا۔ بے شک یہ بڑی عجیب بات ہے اور ان میں سے سردار یہ کہتے ہوئے چل پڑے کہ چلو اور اپنے معبودوں پر جمے رہو۔ بے شک اس میں کچھ غرض ہے۔ ہم نے یہ بات اپنے پچھلے دین میں نہیں سنی۔ یہ تو ایک بنائی ہوئی بات ہے۔)۔ یہ حدیث حسن ہے۔ بندار، یحیی بن سعید، سفیان، اعمش، یحیی بن عمارۃ،

٭٭ عبد بن حمید، عبدالرزاق، معمر، ایوب، ابو قلابہ، حضرت ابن عباس رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا آج رات (خواب میں ) میرا رب میرے پاس اپنی بہترین صورت میں آیا (راوی کہتے ہیں کہ میرا خیال ہے کہ نبی اکرم صلی اللہ علیہ و سلم نے خواب کا لفظ بھی فرمایا) اور پوچھا کہ محمد صلی اللہ علیہ و سلم کیا تم جانتے ہو کہ مقرب فرشتے کس بات پر جھگڑتے ہیں ؟ میں نے عرض کیا نہیں پھر اللہ تعالیٰ نے اپنا ہاتھ میرے شانوں کے درمیان رکھا اور میں نے اسکی ٹھنڈک اپنی چھاتی یا فرمایا ہنسلی میں محسوس کی چنانچہ میں جان گیا کہ آسمان و زمین میں کیا ہے، پھر اللہ تعالیٰ نے پوچھا محمد (صلی اللہ علیہ و سلم) کیا تم جانتے ہو کہ مقرب فرشتے کس بات پر جھگڑتے ہیں ؟ میں نے عرض کیا جی ہاں کفارات کے بارے میں جھگڑ رہے ہیں اور کفارات یہ ہیں مسجد میں نماز کے بعد ٹھرنا، جماعت کے لئے پیدل چلنا اور تکلیف میں بھی اچھی طرح وضو کرنا، جس نے یہ عمل کئے وہ خیر ہی کے ساتھ زندہ رہا اور خیر کے ساتھ مرا، نیز وہ گناہوں سے ایسے پاک ہو گا جیسے پیدائش کے وقت تھا۔ پھر اللہ تعالیٰ نے فرمایا اے محمد (صلی اللہ علیہ و سلم) جب تم نماز پڑھ چکو تو یہ دعا پڑھا کرو اللَّہُمَّ إِنِّی أَسْأَلُکَ فِعْلَ الْخَیْرَاتِ وَتَرْکَ الْمُنْکَرَاتِ وَحُبَّ الْمَسَاکِینِ وَإِذَا أَرَدْتَ بِعِبَادِکَ فِتْنَۃً فَاقْبِضْنِی إِلَیْکَ غَیْرَ مَفْتُونٍ (یعنی اے اللہ ! میں تجھ سے نیک کام کی توفیق مانگتا ہوں اور یہ کہ مجھے برے کام سے دور رکھ، مسکینوں کی محبت (میرے دل میں ) پیدا فرما اور اگر تو اپنے بندوں کو کسی فتنے میں مبتلا کرے تو مجھے اس سے بچاکر اپنے پاس بلا لے ) پھر نبی اکرم صلی اللہ علیہ و سلم نے فرمایا اور درجات یہ ہیں سلام کو رواج دینا، لوگوں کو کھانا کھلانا اور رات کو جب لوگ سو جائیں تو نمازیں پڑھنا۔ کچھ راوی ابو قلابہ اور ابن عباس رضی اللہ عنہ کے درمیان ایک شخص کا اضافہ کرتے ہیں۔ قتادہ ابو قلابہ سے وہ خالد سے وہ ابن عباس رضی اللہ عنہ سے اور وہ نبی اکرم صلی اللہ علیہ و سلم سے نقل کرتے ہیں۔

٭٭ محمد بن بشار، معاذ بن ہشام، ہشام، قتادۃ، ابو قلابہ، خالد بن لجلاج، حضرت ابن عباس رضی اللہ عنہ سے روایت ہے کہ نبی اکرم صلی اللہ علیہ و سلم نے فرمایا کہ میرا رب میرے پاس نہایت اچھی صورت میں آیا اور فرمایا اے محمد ! (صلی اللہ علیہ و سلم) میں نے عرض کیا یارب حاضر ہوں اور تیری فرمانبرداری کے لئے مستعد ہوں۔ اللہ تعالیٰ نے فرمایا مقربین فرشتے کس بات میں جھگڑتے ہیں ؟ میں نے عرض کیا کہ اے رب ! مجھے علم نہیں۔ چنانچہ اللہ تعالیٰ نے اپنا ہاتھ میرے شانوں کے درمیان رکھا جس کی ٹھنڈک میں نے اپنے سینے میں محسوس کی اور مشرق و مغرب کے درمیان جو کچھ ہے سب کچھ جان لیا۔ پھر اللہ تعالیٰ نے پوچھا اے محمد ! (صلی اللہ علیہ و سلم) میں نے عرض کیا یارب حاضر ہوں۔ اللہ تعالیٰ نے فرمایا مقرب فرشتے کس چیز کے متعلق جھگڑتے ہیں ؟ میں نے عرض کیا درجات اور کفارات میں، مساجد کی طرف (با جماعت نماز کے لئے ) پیدل چلنے میں، تکلیف کے باوجود اچھی طرح وضو کرنے میں۔ جو ان چیزوں کی حفاظت کرے گا وہ بھلائی کے ساتھ زندہ رہے گا اور خیر پر ہی اس کو موت آئے گی اور اپنے گناہوں سے اس طرح پاک رہے گا گویا کہ آج ہی اس کی ماں نے اسے جنا ہے۔ یہ حدیث اس سند سے حسن غریب ہے۔ معاذ بن جبل رضی اللہ عنہ بھی نبی اکرم صلی اللہ علیہ و سلم سے اسی کی مانند طویل حدیث نقل کرتے ہیں۔ اس میں یہ الفاظ بھی ہیں کہ نبی اکرم صلی اللہ علیہ و سلم نے فرمایا کہ میں سو گیا اور گہری نیند میں ڈوب گیا تو میں اپنے رب کو بہترین صورت میں دیکھا تو اللہ تعالیٰ نے مجھ سے پوچھا فرشتے کس بات میں جھگڑتے ہیں ؟۔

سورۂ زمر کی تفسیر

ابن ابی عمر، سفیان، محمد بن عمرو، علقمۃ، یحیی بن عبدالرحمن بن حاطب، حضرت عبداللہ بن زبیر رضی اللہ عنہ اپنے والد سے روایت کرتے ہیں کہ جب (ثُمَّ اِنَّکُمْ یَوْمَ الْقِیٰمَۃِ عِنْدَ رَبِّکُمْ تَخْتَصِمُوْنَ) 39۔ الزمر:31) (پھر بے شک تم قیامت کے دن اپنے رب کے ہاں آپس جھگڑو گے۔) نازل ہوئی تو میں نے پوچھا کہ کیا دنیا میں جھگڑنے کے بعد دوبارہ آخرت میں بھی ہم لوگ جھگڑیں گے ؟ آپ صلی اللہ علیہ و سلم نے فرمایا ہاں ! زبیر کہنے لگے پھر تو یہ کام بہت مشکل ہے۔ یہ حدیث حسن صحیح ہے۔

٭٭ عبد بن حمید، حبان بن ہلال وسلیمان بن حرب وحجاج بن منہال، حماد بن سلمہ، ثابت، شہر بن حوشب، حضرت اسماء بنت یزید فرماتی ہیں کہ میں نے رسول اللہ صلی اللہ علیہ و سلم کو پڑھتے ہوئے سنا (قُلْ یٰعِبَادِیَ الَّذِیْنَ اَسْرَفُوْا عَلٰٓی اَنْفُسِہِمْ لَا تَقْنَطُوْا مِنْ رَّحْمَۃِ اللّٰہِ ۭ اِنَّ اللّٰہَ یَغْفِرُ الذُّنُوْبَ جَمِیْعًا) 39۔ الزمر:53) کہہ دو اے میرے بندو ! جنہوں نے اپنی جانوں پر ظلم کیا ہے، اللہ کی رحمت سے مایوس نہ ہو۔ بے شک اللہ سب کو بخش دے گا، بے شک وہ بخشنے والا رحم والا ہے۔) یہ حدیث حسن غریب ہے۔ ہم اس حدیث کو صرف ثابت کی روایت سے جانتے ہیں، وہ شہر بن حوشب سے روایت کرتے ہیں۔

٭٭ محمد بن بشار، یحیی بن سعید، سفیان، منصور وسلیمان اعمش، ابراہیم، عبیدۃ، حضرت عبداللہ رضی اللہ عنہ فرماتے ہیں کہ ایک یہودی نبی اکرم صلی اللہ علیہ و سلم کے پاس آیا اور کہنے لگا کہ اے محمد ! اللہ تعالیٰ آسمانوں کو ایک انگلی پر اور زمینوں کو ایک انگلی پر اور پہاڑوں کو ایک انگلی پر اٹھانے کے بعد کہتا ہے کہ میں بادشاہوں۔ راوی کہتے ہیں کہ اس بات پر نبی اکرم صلی اللہ علیہ و سلم ہنسے یہاں تک کہ آپ صلی اللہ علیہ و سلم کے سامنے کے دانت ظاہر ہو گئے اور آپ صلی اللہ علیہ و سلم نے فرمایا (وَمَا قَدَرُوا اللّٰہَ حَقَّ قَدْرِہٖ) 39۔ الزمر:67) (اور انہوں نے اللہ کی قدر نہیں کی جیسا کہ اس کی قدر کرنے کا حق ہے۔) یہ حدیث حسن صحیح ہے۔

٭٭ محمد بن بشار، یحیی ی، فضیل بن عیاض، منصور، ابراہیم، عبیدہ، عبداللہ بھی یہ حدیث یحیی سے وہ فضیل بن عیاض سے وہ منصور سے وہ ابراہیم سے وہ عبیدہ سے اور وہ عبداللہ سے نقل کرتے ہیں کہ نبی اکرم صلی اللہ علیہ و سلم کا ہنسنا تعجب اور تصدیق کی وجہ سے تھا۔ یہ حدیث حسن صحیح ہے۔

٭٭ عبد اللہ بن عبدالرحمن، محمد بن صلت، ابو کدینۃ، عطاء بن سائب، ابو الضحی، حضرت ابن عباس رضی اللہ عنہما سے روایت ہے کہ رسول اللہ صلی اللہ علیہ و سلم ایک یہودی کے پاس سے گزرے تو اس سے کہا اے یہودی ! کوئی بات کرو، اس نے کہا اے ابو قاسم ! آپ کیسے یہ کہتے ہیں کہ اللہ تعالیٰ آسمانوں کو اس (انگلی) پر زمین کو اس پر پانی کو اس پر پہاڑوں کو اس پر اور ساری مخلوق کو اس (انگلی) پر رکھتا ہے اور محمد بن صلت ابو جعفر نے پہلے اپنی چھنگلیا سے بالترتیب اشارہ کیا یہاں تک کہ انگوٹھے تک پہنچ گے۔ اس پر اللہ تعالیٰ نے یہ آیت نازل فرمائی (وَمَا قَدَرُوا اللّٰہَ حَقَّ قَدْرِہٖ) 39۔ الزمر:67)۔ یہ حدیث حسن غریب صحیح ہے۔ ہم اس حدیث کو صرف اسی سند سے جانتے ہیں۔ ابو کدینہ کا نام یحیی بن مہلب ہے۔ میں نے امام بخاری رحمہ اللہ کو یہ حدیث حسن بن شجاع سے محمد بن صلت کے حوالے سے نقل کرتے ہوئے سنا۔

٭٭ ابن ابی عمر، سفیان، مطرف، عطیہ عوفی، حضرت ابو سعید خدری رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا میں کس طرح آرام کروں جب کہ صور پھونکنے والے نہ صور کو منہ لگایا ہے۔ وہ اپنی پیشانی جھکائے اور کان لگائے انتظار کر رہا ہے کہ کب اسے پھونکے کا حکم دیا جائے اور وہ پھونکے۔ مسلمانوں نے عرض کیا یا رسول اللہ ! ہم کیا کہیں (اس وقت)۔ آپ صلی اللہ علیہ و سلم نے فرمایا کہو حَسْبُنَا اللَّہُ وَنِعْمَ الْوَکِیلُ تَوَکَّلْنَا عَلَی اللَّہِ رَبِّنَا (یعنی ہمیں اللہ کافی ہے وہ بہترین وکیل ہے، ہم اپنے رب اللہ پر ہی توکل کرتے ہیں )۔ کبھی آپ صلی اللہ علیہ و سلم نے یہ بھی فرمایا ہم نے اللہ ہی پر بھروسہ کیا۔ یہ حدیث حسن ہے۔

٭٭ احمد بن منیع، اسماعیل بن ابراہیم، سلیمان تیمی، اسلم عجلی، بشر بن شغاف، حضرت عبداللہ بن عمرو رضی اللہ عنہ فرماتے ہیں کہ ایک اعرابی نے پوچھا یا رسول اللہ ! صور کیا ہے ؟ آپ صلی اللہ علیہ و سلم نے فرمایا ایک سینگ ہے جس میں پھونکا جائے گا۔ یہ حدیث حسن ہے۔ ہم اس حدیث کو صرف سلیمان تیمی کی روایت سے جانتے ہیں۔

٭٭ ابو کریب، عبدۃ بن سلیمان، محمد بن عمرو، ابو سلمہ، حضرت ابو ہریرہ رضی اللہ عنہ سے روایت ہے کہ مدینہ کے بازار میں ایک یہودی نے کہا اس اللہ کی قسم ! جس نے موسیٰ علیہ السلام کو تمام انسانوں میں پسند کر لیا۔ اس پر ایک انصاری نے ہاتھ اٹھایا اور اس کے منہ پر طمانچہ مار دیا اور کہا کہ تم نبی اکرم صلی اللہ علیہ و سلم کی موجودگی میں یہ بات کہتے ہو (پھر وہ دونوں نبی اکرم صلی اللہ علیہ و سلم کی خدمت میں حاضر ہوئے ) تو رسول اللہ صلی اللہ علیہ و سلم نے یہ آیت پڑھی (وَنُفِخَ فِی الصُّوْرِ فَصَعِقَ مَنْ فِی السَّمٰوٰتِ وَمَنْ فِی الْاَرْضِ اِلَّا مَنْ شَآءَ اللّٰہُ ۭ ثُمَّ نُفِخَ فِیْہِ اُخْرٰى فَاِذَا ہُمْ قِیَامٌ یَّنْظُرُوْنَ) 39۔ الزمر:68) (اور صور پھونکا جائے گا تو بے ہو جائے گا جو کچھ آسمانوں اور جو کوئی زمین میں ہے مگر جسے اللہ چاہے گا۔ پھر وہ دوسری دفعہ پھونکا جائے گا تو یکایک وہ کھڑے دیکھ رہے ہوں گے۔) اس موقع پر سب سے پہلے سر اٹھانے والا میں ہوں گا اور دیکھوں گا کہ موسیٰ علیہ السلام عرش کا پایہ پکڑے ہوئے ہیں۔ مجھے عم نہیں کہ انہوں نے مجھ سے پہلے سب سے پہلے سر اٹھانے ولا میں ہوں گا اور دیکھوں گا کہ موسیٰ علیہ السلام عرش کا پایہ پکڑے ہوئے ہیں۔ مجھے علم نہیں کہ انہوں نے مجھ سے پہلے سر اٹھایا یا وہ ان میں سے ہیں جنہیں اللہ تعالیٰ نے مستثنی کر دیا اور جس نے یہ کہا کہ میں یونس بن متی سے افضل ہوں وہ جھوٹ بولتا ہے۔ یہ حدیث حسن صحیح ہے۔

٭٭ محمود بن غیلان، عبدالرزاق، ثوری، ابو اسحاق، اغر، حضرت ابو سعید اور حضرت ابو ہریرہ رضی اللہ عنہما نبی اکرم صلی اللہ علیہ و سلم سے نقل کرتے ہیں کہ (جنت میں ) ایک اعلان کرنے والا اعلان کرے گا کہ تمہارے لئے زندگی ہے تم کبھی نہیں مرو گے تمہارے لئے تندرستی ہے تم کبھی بیمار نہیں ہو گے اور تمہارے لئے نعمتیں ہیں تم کبھی تکلیف نہ پاؤ گے۔ اور اللہ تعالیٰ کے اس قول کا یہی مطلب ہے وَتِلْکَ الْجَنَّۃُ الَّتِی أُورِثْتُمُوہَا بِمَا کُنْتُمْ تَعْمَلُونَ الآیۃ (اور یہی وہ جنت ہے جس کے تم اپنے اعمال کے بدلے وارث ہوئے )۔ ابن مبارک وغیرہ یہ حدیث ثوری سے روایت کرتے ہوئے مرفوع نہیں کرتے۔

٭٭ سوید بن نصر، عبداللہ بن مبارک، عنبسہ بن سعید، حبیب بن عمرۃ، مجاہد، حضرت ابن عباس رضی اللہ عنہما نے مجاہد سے پوچھا کہ جانتے ہو جہنم کتنی وسیع ہے ؟ مجاہد کہتے ہیں کہ میں نے کہا نہیں حضرت ابن عباس رضی اللہ عنہما نے فرمایا اللہ کی قسم ! تم نہیں جانتے مجھے حضرت عائشہ رضی اللہ عنہا نے بتایا کہ انہوں نے رسول اللہ صلی اللہ علیہ و سلم سے وَالْأَرْضُ جَمِیعًا قَبْضَتُہُ یَوْمَ الْقِیَامَۃِ وَالسَّمَوَاتُ مَطْوِیَّاتٌ بِیَمِینِہِ الآیۃ کے بارے میں پوچھا کہ یا رسول اللہ ! اس دن لوگ کہاں ہوں گے ؟ آپ صلی اللہ علیہ و سلم نے فرمایا جہنم کے پل پر ہوں گے۔ اس حدیث میں ایک قصہ ہے اور یہ حدیث اس سند سے حسن صحیح غریب ہے۔

سورۂ مومن کی تفسیر

محمد بن بشار، عبدالرحمن بن مہدی، سفیان، منصور واعمش، ذر، یسیع حضرمی، حضرت نعمان بن بشیر سے روایت ہے کہ میں نے نبی اکرم صلی اللہ علیہ و سلم کو فرماتے ہوئے سنا کہ دعا ہی تو عبادت ہے، پھر یہ آیت پڑھی (وَقَالَ رَبُّکُمُ ادْعُوْنِیْٓ اَسْتَجِبْ لَکُمْ ۭ اِنَّ الَّذِیْنَ یَسْتَکْبِرُوْنَ عَنْ عِبَادَتِیْ سَیَدْخُلُوْنَ جَہَنَّمَ دٰخِرِیْنَ) 40۔غافر:67) (اور تمہارے رب نے فرمایا مجھے پکارو، میں تمہاری دعا قبول کروں گا، بے شک جو لوگ میری عبادت سے سرکشی کرتے ہیں عنقریب وہ ذلیل ہو کر دوزخ میں داخل ہوں گے۔)۔ یہ حدیث حسن صحیح ہے۔

حم السجدہ کی تفسیر

ابن ابی عمر، سفیان، منصور، مجاہد، ابو معمر، حضرت ابن مسعود رضی اللہ عنہ سے روایت ہے کہ بیت اللہ کے پاس تین آدمیوں میں جھگڑا ہو گیا۔ دو قریشی اور ثقفی یا دو ثقفی اور ایک قریشی تھا۔ قریشی موٹے اور کم سمجھ تھے۔ (ان تینوں ) میں سے ایک نے کہا تم لوگوں کا خیال ہے کہ جو باتیں ہم کر رہے ہیں وہ اللہ تعالیٰ سنتا ہے ؟ دوسرا کہنے لگا اگر روز سے بولیں تو سنتا ہے اور اگر آہستہ بھی سنتا ہے اس پر یہ آیت نازل ہوئی (وَمَا کُنْتُمْ تَسْتَتِرُوْنَ اَنْ یَّشْہَدَ عَلَیْکُمْ سَمْعُکُمْ وَلَآ اَبْصَارُکُمْ وَلَا جُلُوْدُکُمْ) 41۔فصلت:22) (اور تم اپنے کانوں اور آنکھوں اور چمڑوں کی اپنے اوپر گواہی دینے سے پردہ کرتے تھے، لیکن تم نے یہ گمان کیا تھا جو کچھ تم کرتے ہو، اس میں بہت سی چیزوں کو اللہ نہیں جانتا۔)۔ یہ حدیث حسن صحیح ہے۔

٭٭ ہناد، ابو معاویہ، اعمش، عمارۃ بن عمیر، حضرت عبدالرحمن بن یزید سے روایت ہے کہ حضرت عبداللہ رضی اللہ عنہ نے فرمایا کہ میں کعبہ کے پردوں میں چھپا ہوا تھا کہ تین آدمی آئے جن کے پیٹ زیادہ چربی ولے اور دل کم سمجھ والے تھے۔ ایک قریشی اور دو اس کے داماد ثقفی تھے یا ایک ثقفی اور دو اس کے داماد تھے۔ ان لوگوں نے آپس میں کچھ بات کی جسے میں سمجھ نہیں سکا۔ پھر ایک کہنے لگا اگر ہم اپنی آواز بلند کریں تو سنتا ہے اور اگر پست کریں تو نہیں سنتا۔ تیسرا کہنے لگا کہ اگر وہ تھوڑا سن سکتا ہے تو پورا سن سکتا ہے۔ حضرت عبداللہ فرماتے ہیں کہ میں نے نبی اکرم صلی اللہ علیہ و سلم کے سامنے بیان کیا تو یہ آیت نازل ہوئی (وَمَا کُنْتُمْ تَسْتَتِرُوْنَ اَنْ یَّشْہَدَ عَلَیْکُمْ سَمْعُکُمْ وَلَآ اَبْصَارُکُمْ وَلَا جُلُوْدُکُمْ وَلٰکِنْ ظَنَنْتُمْ اَنَّ اللّٰہَ لَا یَعْلَمُ کَثِیْرًا مِّمَّا تَعْمَلُوْنَ      22  وَذٰلِکُمْ ظَنُّکُمُ الَّذِیْ ظَنَنْتُمْ بِرَبِّکُمْ اَرْدٰىکُمْ فَاَصْبَحْتُمْ مِّنَ الْخٰسِرِیْنَ ) 41۔فصلت:22-23) یہ حدیث حسن ہے۔ اس حدیث کو محمود بن غیلان نے وکیع سے انہوں نے سفیان انہوں نے اعمش سے انہوں نے عمارہ بن عمیر سے انہوں نے وہب بن ربیعہ سے اور انہوں نے عبداللہ سے اسی کی مانند نقل کیا ہے۔

٭٭ ابوحفص عمرو بن علی جلاس، ابو قتیبہ سلم بن قتیبہ، سہیل بن ابی حزم قطعی، ثابت بنانی، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و سلم نے یہ آیت پڑھی (اِنَّ الَّذِیْنَ قَالُوْا رَبُّنَا اللّٰہُ ثُمَّ اسْتَقَامُوْا) 46۔ الاحقاف:13) (بے شک جنہوں نے کہا تھا کہ ہمارا رب اللہ ہے پھر اس پر قائم رہے ان پر فرشتے اتریں تے کہ تم خوف نہ کرو اور نہ غم۔) اور فرمایا کہ بہت سے لوگوں نے یہ بات کہی اور پھر منکر ہو گئے۔ چنانچہ جو شخص اس پر مرا وہ قائم رہا۔ یہ حدیث غریب ہے۔ ہم اس حدیث کو صرف اسی روایت سے جانتے ہیں۔ ابو زرعہ کہتے ہیں کہ عفان بن عمرو بن علی سے صرف ایک حدیث کی روایت ہے۔

سورۂ شوریٰ کی تفسیر

محمد بن بشار، محمد بن جعفر، شعبہ، عبدالملک بن میسرۃ، طاؤس کہتے ہیں کہ ابن عباس رضی اللہ عنہ سے سوال کیا گیا کہ (قُلْ لَّآ اَسَْلُکُمْ عَلَیْہِ اَجْرًا اِلَّا الْمَوَدَّۃَ فِی الْقُرْبٰى) 42۔ الشوری:23) (کہہ دو میں تم سے اس پو کوئی اجرت نہیں مانگا بجز رشتہ داری کی محبت کے۔)۔ سعید بن جبیر رضی اللہ عنہ نے فرمایا اہل قرابت سے مراد آل محمد (صلی اللہ علیہ و سلم) ہے۔ حضرت ابن عباس رضی اللہ عنہ فرمانے لگے کہ کیا تم نہیں جانتے کہ عرب کا کوئی گھرانہ ایسا نہ تھا جس میں رسول اللہ صلی اللہ علیہ و سلم کی قرابت نہ ہو۔ چنانچہ اس سے مراد یہ ہے کہ میں تم لوگوں سے کوئی اجرت طلب نہیں کرتا۔ ہاں البتہ تم لوگ اس قرابت کی وجہ سے جو میرے تمہارے درمیان ہے (آپس میں ) حسن سلوک کرو۔ یہ حدیث حسن صحیح ہے اور کئی سندوں سے ابن عباس رضی اللہ عنہ سے منقول ہے۔

٭٭ عبد بن حمید، عمرو بن عاصم، عبید اللہ بن وازع، قبیلہ بنومرہ کے ایک شخص بیان کرتے ہیں کہ میں کوفہ گیا تو مجھے بلا کر بن ابو بردہ کے حال کے متعلق بتایا گیا کہ میں نے کہا کہ اس میں عبرت ہے میں ان کے پاس گیا وہ اپنے اسی گھر میں قید تھے جو انہوں نے بنوایا تھا۔ اذیتیں پہنچانے اور مار پیٹ کی وجہ سے ان کی شکل و صورت بدل گئی تھی اور ان کے بدن پر ایک پرانا چیتھڑا (کپڑا) تھا۔ میں نے کہا الْحَمْدُ لِلَّہِ اے بلال ! میں نے تمہیں دیکھا کہ تم ہمارے پاس سے گزرا کرتے تھے اور آج اس حال میں ہو؟ کہنے لگے تم کون ہو؟ میں نے کہا ابن عباد ہوں اور بنومرہ سے تعلق رکھتا ہوں۔ بلال نے فرمایا کہ کیا میں تمہیں ایک حدیث نہ سناؤں شاید اللہ تعالیٰ اس سے تمہیں نفع پہنچائیں ؟ میں نے کہا سنایئے، انہوں نے فرمایا ابو بردہ اپنے والد موسیٰ رضی اللہ عنہ سے نقل کرتے ہیں کہ رسول اللہ صلی اللہ علیہ و سلم نے فرمایا کسی کوئی تکلیف یا چوٹ اس کے گناہوں کی وجہ سے ہی پہنچتی خواہ کم ہو یا زیادہ اور جو (گناہ) اللہ تعالیٰ معاف فرما دیتے ہیں وہ اس سے زیادہ ہوتے ہیں، پھر انہوں نے یہ آیت پڑھی (وَمَآ اَصَابَکُمْ مِّنْ مُّصِیْبَۃٍ فَبِمَا کَسَبَتْ اَیْدِیْکُمْ وَیَعْفُوْا عَنْ کَثِیْرٍ) 42۔ الشوری:30) (او رجو تم پر مصیبت آتی ہے تو وہ تمہارے ہاتھوں کے کئے ہوئے کاموں سے آتی ہے اور وہ بہت سے گناہ معاف کر دیتا ہے۔)۔ یہ حدیث غریب ہے۔ ہم اس کو صرف اسی سند سے جانتے ہیں۔

سورۂ زخرف کی تفسیر

عبد بن حمید، محمد بن بشر عبدی ویعلی بن عبید، حجاج بن دینار، ابو غالب، حضرت ابو امامہ سے روایت ہے کہ رسول اللہ صلی اللہ علیہ و سلم نے فرمایا کوئی قوم ہدایت پانے کے بعد اس وقت تک گمراہ نہیں ہوتی جب تک اس میں جھگڑا نہیں شروع ہو جاتا، پھر آپ صلی اللہ علیہ و سلم نے یہ آیت پڑھی (مَا ضَرَبُوْہُ لَکَ اِلَّا جَدَلًا ۭ بَلْ ہُمْ قَوْمٌ خَصِمُوْنَ ) 43۔ الزخرف:58) (اور کہا کیا ہمارے معبود بہتر ہیں یا وہ یہ ذکر آپ سے جھگڑنے کے لئے کرتے ہیں بلکہ وہ تو جھگڑالو ہی ہیں۔) یہ حدیث حسن صحیح ہے۔ ہم اس حدیث کو صرف حجاج بن دینار کی روایت سے جانتے ہیں اور حجاج ثقہ اور مقارب الحدیث ہیں۔ نیز ابو غالب کا نام حزرو ہے۔

سورۂ دخان کی تفسیر

محمود بن غیلان، عبدالملک بن ابراہیم جدی، شعبہ، اعمش ومنصور، ابو الضحی، مسروق سے روایت ہے وہ کہتے ہیں کہ ایک شخص عبداللہ کے پاس آیا اور کہنے لگا کہ ایک واعظ بیان کر رہا تھا کہ قیامت کے قریب زمین میں سے ایسا دھواں نکلے کہ اس سے کافروں کے کان بند ہو جائیں گے اور مومنوں کو زکام کا سا ہو جائے گا۔ مسروق کہتے ہیں کہ اس پر عبداللہ رضی اللہ عنہ غصے ہو گئے اور اٹھ کر بیٹھ گئے (پہلے تکیہ لگائے بیٹھے تھے ) اور فرمایا اگر کسی سے ایسی بات پوچھی جائے جس کا اس کے پاس علم ہو تو بیان کرے یا فرمایا بتا دے اور اگر نہ جانتا ہو تو کہہ دے کہ اللہ جانتا ہے۔ یہ بھی انسان کا علم ہے کہ جو چیز نہیں جانتا اسکے بارے میں کہے کہ اللہ اعلم، اس لئے کہ اللہ تعالیٰ نے رسول اللہ صلی اللہ علیہ و سلم کو حکم دیا کہ کہہ دیجئے میں تم لوگوں سے اجرت نہیں مانگا اور میں اپنے پاس سے بات بنانے والا نہیں ہوں۔ اس دھوئیں کی حقیقت یہ ہے کہ جب نبی اکرم صلی اللہ علیہ و سلم نے دیکھا کہ قریشی نافرمانی پر تل چکے ہیں تو دعا کی یا اللہ پر یوسف علیہ السلام کے زمانے کی طرح سات سال کا قحط نازل فرما۔ چنانچہ قحط آیا اور سب چیزیں ختم ہو گئی، یہاں تک کہ لوگ کھالیں اور مردار کھانے لے۔ اعمش یا منصور کہتے ہیں کہ ہڈیاں بھی کھانے لگے۔ حضرت عبداللہ فرماتے ہیں کہ پھر زمین میں سے ایک دھواں نکلنے لگا، راوی کہتے ہیں کہ پھر ابو سفیان نبی اکرم صلی اللہ علیہ و سلم کی خدمت میں حاضر ہوئے اور دعا کی درخواست کی کہ آپ کی قوم ہلاک ہو گئی ہے (فَارْتَقِبْ یَوْمَ تَاْتِی السَّمَآءُ بِدُخَانٍ مُّبِیْنٍ ) 44۔ الدخان:10) (سو اس دن کا انتظار کیجئے کہ آسمان دھواں ظاہر لائے، جو لوگوں کو ڈھانپ لے۔ یہی دردناک عذاب ہے۔) منصور کہتے ہیں یہ اس لئے کہ اللہ تعالیٰ فرماتے ہیں وہ لوگ دعا کریں گے ربنا اکشف الآیۃ (اے ہمارے رب ! ہم سے یہ عذاب دور کر دے بے شک ہم ایمان لانے والے ہیں۔) کیوں کہ قیامت کا عذاب تو دور نہیں کیا جائے گا۔ (یعنی یہ آیت بھی عبداللہ کے قول کی تائید کرتی ہے ) عبداللہ رضی اللہ عنہ فرماتے ہیں کہ بطشہ لزام اور دخان کے عذاب گزر چکے ہیں۔ اعمش یا منصور کہتے ہیں چاند کا پھٹنا بھی گزر گیا۔ اور پھر ان دونوں میں سے ایک یہ بھی کہتے ہیں کہ روم غالب ہونا بھی گزر گیا، امام ابو عیسی ترمذی رحمہ اللہ فرماتے ہیں کہ لزام سے مراد جنگ بدر کے موقع پر جو لوگ قتل ہوئے ہیں وہ ہیں۔ یہ حدیث حسن صحیح ہے۔

٭٭ حسین بن حریث، وکیع، موسیٰ بن عبیدۃ، یزید بن ابان، حضرت انس بن مالک رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے فرمایا ہر مومن کے لیے آسمان میں دو دروازے ہیں ایک سے اس کے نیک عمل اوپر چڑھتے ہیں اور دوسرے سے اس کا رزق اترتا ہے۔ جب وہ مر جاتا ہے تو دونوں اسکی موت پر روتے ہیں۔ چنانچہ کفار کے متعلق اللہ تعالیٰ کا ارشاد ہے (فَمَا بَکَتْ عَلَیْہِمُ السَّمَآءُ وَالْاَرْضُ وَمَا کَانُوْا مُنْظَرِیْنَ) 44۔ الدخان:29) (نہ آسمان رویا، نہ زمین اور نہ انکو مہلت دی گئی اور ہم نے بنی اسرائیل کو اس ذلت کے عذاب سے نجات دی۔) یہ حدیث غریب ہے۔ ہم اس حدیث کو صرف اسی سند سے مرفوعاً جانتے ہیں۔ اور موسیٰ بن عبیدہ اور یزید بن ابان رقاشی حدیث میں ضعیف ہیں۔

٭٭ علی بن سعید کندی، ابو محیاۃ، عبدالملک بن عمیر، حضرت عبداللہ بن سلام رضی اللہ تعالیٰ عنہ کے بھتیجے بیان کرتے ہیں کہ جب لوگوں نے حضرت عثمان رضی اللہ تعالیٰ عنہ کے قتل کا ارادہ کیا تو عبداللہ بن سلام رضی اللہ تعالیٰ عنہ کے حضرت عثمان رضی اللہ تعالیٰ عنہ کے پاس گئے۔ انہوں نے پوچھا کہ آپ کیوں آئے ہیں ؟ عبداللہ کہنے لگے آپ کی مدد کے لیے۔ حضرت عثمان رضی اللہ تعالیٰ عنہ نے حکم دیا کہ آپ جائیں اور لوگوں کو مجھ سے دور رکھیں کیونکہ آپ کا باہر رہنا میرے لیے اندر رہنے سے زیادہ فائدہ مند ہے۔ عبداللہ بن سلام باہر نکلے اور لوگوں سے کہنے لگے کہ لوگو زمانہ جاہلیت میں میرا یہ نام تھا۔ پھر نبی اکرم صلی اللہ علیہ و آلہ و سلم نے میرا نام عبداللہ رکھا اور میرے بارے میں کئی آیات نازل ہوئیں چنانچہ (وَشَہِدَ شَاہِدٌ مِّنْۢ بَنِیْٓ اِسْرَآءِیْلَ عَلیٰ مِثْلِہٖ فَاٰمَنَ وَاسْتَکْبَرْتُمْ ۭ اِنَّ اللّٰہَ لَا یَہْدِی الْقَوْمَ الظّٰلِمِیْنَ) 46۔ الاحقاف:10) (اور بنی اسرائیل کا ایک گواہ ایک ایسی کتاب پر گواہی دے کر ایمان بھی لے آیا اور تم اکڑے ہی رہے۔ بے شک اللہ ظالموں کو ہدایت نہیں دیتا۔) اور (کَفٰى بِاللّٰہِ شَہِیْدًۢا بَیْنِیْ وَبَیْنَکُمْ ) 17۔ اسراء:96) یہ دونوں آیتیں میرے بارے میں ہی نازل ہوئیں۔ (اور جان لو) کہ تم سے اللہ کی ایک تلوا چھپی ہوئی ہے اور فرشتے تمہارے اس شہر میں جس میں تمہارے نبی رہے پڑوسی ہیں۔ لہذا تم لوگ اس شخص (عثمان رضی اللہ تعالیٰ عنہ) کے بارے میں اللہ سے ڈرو۔ اللہ کی قسم اگر تم لوگوں نے اسے قتل کر دیا تو فرشتے تمہارا پڑوس چھوڑ دیں گے، اور تم لوگوں پر اللہ کی وہ تلوار نکل آئے گی جو چھپی ہوئی تھی اور پھر اسکے بعد قیامت تک میان میں نہیں ڈالی جائے گی۔ راوی کہتے ہیں کہ اس پر لوگ کہنے لگے کہ اس یہودی (عبد اللہ بن سلام رضی اللہ تعالیٰ عنہ) اور عثمان دونوں کو قتل کر دو۔ یہ حدیث غریب ہے۔ اس حدیث کو شعیب بن صفوان، عبد الملک بن عمیر سے وہ ابن محمد بن عبداللہ بن سلام سے اور وہ اپنے دادا عبداللہ بن سلام سے نقل کرتے ہیں۔

٭٭ عبدالرحمن بن اسود ابو عمرو بصری، محمد بن ربیعہ، ابن جریج، عطاء، حضرت عائشہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و سلم جب بادل دیکھتے تو اندر آتے اور باہر جاتے پھر جب بارش ہونے لگتی تو خوش ہو جاتے۔ فرماتی ہیں میں نے آپ صلی اللہ علیہ و سلم سے اس کا سبب دریافت کیا تو آپ صلی اللہ علیہ و سلم نے فرمایا معلوم نہیں شاید یہ اس طرح جیسے اللہ تعالیٰ کا ارشاد ہے۔ (فَلَمَّا رَاَوْہُ عَارِضًا مُّسْتَقْبِلَ اَوْدِیَتِہِمْ) 46۔ الاحقاف:24) (پھر جب انہوں نے دیکھا کہ وہ ایک ابر ہے جو ہم پر برسے گا۔ (نہیں ) بلکہ یہ وہی ہے جسے تم جلدی چاہتے تھے یعنی آندھی جس میں درد ناک عذاب ہے۔) یہ حدیث حسن صحیح ہے۔

٭٭ علی بن حجر، اسماعیل بن ابراہیم، داؤد، شعبی، حضرت علقمہ رضی اللہ تعالیٰ عنہ سے روایت ہے کہ میں نے ابن مسعود رضی اللہ تعالیٰ عنہ سے پوچھا کہ جس رات جن آئے تھے کیا آپ لوگوں میں سے کوئی نبی اکرم صلی اللہ علیہ و سلم کے ساتھ تھا؟ انہوں نے کہا نہیں لیکن ایک مرتبہ مکہ میں نبی اکرم صلی اللہ علیہ و سلم گم ہو گئے۔ ہم لوگ سمجھے کہ شاید کسی نے آپ کو پکڑ لیا ہے یا کوئی اغوا کر کے لے گیا ہے۔ وہ رات بہت بری گزری جب صبح ہوئی تو نبی صلی اللہ علیہ و سلم صبح ہی صبح غار حراء کی طرف سے آ رہے تھے چنانچہ لوگوں نے نبی صلی اللہ علیہ و سلم سے اپنی گھبراہٹ بیان کی تو آپ صلی اللہ علیہ و سلم نے فرمایا میرے پاس ایک جن مجھے بلانے کیلئے آیا تھا۔ میں وہاں چلا گیا اور انکو قرآن پڑھ کر سنایا۔ پھر آپ ہمیں لے گئے اور انکے اور انکی آگ کے نشانات دکھائے پھر جنوں نے نبی اکرم صلی اللہ علیہ و سلم سے توشہ مانگا وہ کسی جزیرے کے رہنے والے تھے۔ آپ صلی اللہ علیہ و سلم ہر وہ ہڈی جس پر اللہ کا نام نہیں لیا جائیگا تمہارے لیے ہو گی اور خوب گوشت لگا ہوا ہو گا اور ہر اونٹ کی مینگنیاں اور گوبر تمہارے جانوروں کا چارہ ہے۔ پھر رسول اللہ صلی اللہ علیہ و سلم نے ہمیں ہڈی اور گوبر سے استنجا کرنے سے منع کیا اور فرمایا کہ تمہارے بھائی جنونں کی خوراک ہے۔ یہ حدیث حسن صحیح ہے۔



سورہ محمد (صلی اللہ علیہ و سلم) کی تفسیر

عبد بن حمید، عبدالرزاق، معمر، زہری، ابو سلمہ، حضرت ابو ہریرہ رضی اللہ عنہ (وَاسْتَغْفِرْ لِذَنْۢبِکَ وَلِلْمُؤْمِنِیْنَ وَالْمُؤْمِنٰتِ ) 47۔ محمد:19) (اور اپنے اور مسلمان مردوں اور عورتوں کے گناہ کی معافی مانگئے۔) کے متعلق نبی اکرم صلی اللہ علیہ و سلم کا ارشاد نقل کرتے ہیں کہ آپ صلی اللہ علیہ و سلم نے فرمایا کہ میں دن میں ستر مرتبہ استغفار کرتا ہوں۔ یہ حدیث حسن صحیح ہے۔ حضرت ابو ہریرہ رضی اللہ عنہ سے یہ بھی منقول ہے کہ نبی اکرم صلی اللہ علیہ و سلم نے فرمایا کہ میں اللہ تعالیٰ سے دن میں سو مرتبہ مغفرت مانگتا ہوں۔ محمد بن عمرو سے بھی یہ حدیث ابو سلمہ رضی اللہ عنہ سے اور وہ ابو ہریرہ رضی اللہ عنہ سے نقل کرتے ہیں۔

٭٭ عبد بن حمید، عبدالرزاق، شیخ من اہل مدینہ، علاء بن عبدالرحمن، عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے یہ آیت پڑھی ( وَاِنْ تَتَوَلَّوْا یَسْتَبْدِلْ قَوْمًا غَیْرَکُمْ) 47۔ محمد:38) (اور اگر تم نہ مانو گے تو وہ اور قوم سوائے تمہارے بدل دے گا پھر وہ تمہاری طرح نہ ہوں گے۔) صحابہ کرام رضوان اللہ علیہم اجمعین نے عرض کیا یا رسول اللہ ہماری جگہ کون لوگ آئیں گے۔ آپ صلی اللہ علیہ و سلم نے سلمان کے شانے پر ہاتھ رکھ کر فرمایا یہ اور اس کی قوم یہ اور اس کی قوم۔ یہ حدیث غریب ہے اور اس کی سند میں کلام ہے۔ عبداللہ بن جعفر بھی یہ حدیث علاء بن عبدالرحمن سے روایت کرتے ہیں۔

٭٭ علی بن حجر، اسماعیل بن جعفر، عبدالرحمن، عبدالرحمن، حضرت ابو ہریرہ رضی اللہ عنہ سے روایت ہے کہ بعض صحابہ کرام نے عرض کیا یا رسول اللہ ! اللہ تعالیٰ نے فرمایا کہ اگر ہم لوگ روگردانی کریں تو وہ ہماری جگہ دوسرے لوگوں کو لے آئے گا۔ وہ کون لوگ ہیں جو ہماری طرح نہیں ہوں گے ؟ راوی کہتے ہیں کہ سلمان رضی اللہ عنہ نبی اکرم صلی اللہ علیہ و سلم کے برابر بیٹھے ہوئے تھے۔ آپ صلی اللہ علیہ و سلم نے سلمان کی ران پر ہاتھ مار کر فرمایا یہ اور اس کے ساتھی اور اس ذات کی قسم ! جس کے قبضہ میں میری جان ہے اگر ایمان ثریا (بلند ستارہ) میں بھی لٹکتا ہوتا تو اہلِ فارس میں سے چند لوگ اسے لے آتے۔ عبداللہ بن جعفر بن نجیض علی بن مدینی کے والد ہیں۔ علی بن حجر عبداللہ بن جعفر سے بہت کچھ روایت کرتے ہی۔ پھر علی یہی حدیث اسماعیل بن جعفر سے اور وہ عبداللہ بن جعفر بن نجیح سے نقل کرتے ہیں۔

سورۂ فتح کی تفسیر

محمد بن بشار، محمد بن خالد بن عثمۃ، مالک بن انس، زید بن اسلم، اسلم، حضرت عمر بن خطاب رضی اللہ عنہ فرماتے ہیں کہ ہم رسول اللہ صلی اللہ علیہ و سلم کے ساتھ ایک سفر میں تھے کہ میں نے نبی اکرم صلی اللہ علیہ و سلم سے کچھ کہا، آپ صلی اللہ علیہ و سلم چپ رہے، میں نے دوبارہ عرض کیا تو اس مرتبہ بھی آپ صلی اللہ علیہ و سلم نے کوئی جواب نہ دیا۔ تیسری مرتبہ بھی ایسا ہی ہوا تو میں نے اپنے اونٹ کو چلایا اور ایک کنارے ہو گیا پھر (حضرت عمر رضی اللہ اپنے آپ سے ) کہنے اے ابن خطاب تیری ماں تجھ پر روئے تو نے نبی اکرم صلی اللہ علیہ و سلم کو تین مرتبہ سوال کر کے تنگ کیا اور کسی مرتبہ بھی آپ صلی اللہ علیہ و سلم نے جواب نہیں دیا۔ تو اسی کے لائق ہے کہ تیرے بارے میں قرآن نازل ہو۔ (حضرت عمر) فرماتے ہیں کہ میں ابھی ٹھہرا بھی نہیں تھا کہ کسی پکارنے والے کی آواز سنی جو مجھے بلا رہا تھا۔ چنانچہ میں رسول اللہ صلی اللہ علیہ و سلم کے پاس گیا تو آپ صلی اللہ علیہ و سلم نے فرمایا اے ابن خطاب ! آج رات مجھ پر ایک سورت نازل ہوئی جو میرے نزدیک ان سب چیزوں سے پیاری ہے جن پر سورج نکلتا ہے اور وہ یہ ہے (اِنَّا فَتَحْنَا لَکَ فَتْحًا مُّبِیْنًا) 48۔ الفتح:1) (بے شک ہم آپ کو کھلم کھلا فتح دی۔)۔ یہ حدیث حسن غریب ہے۔

٭٭ عبد بن حمید، عبدالرزاق، معمر، قتادۃ، حضرت انس رضی اللہ عنہ سے روایت ہے کہ جب نبی اکرم صلی اللہ علیہ و سلم پر یہ آیت نازل ہوئی (لِّیَغْفِرَ لَکَ اللّٰہُ مَا تَقَدَّمَ مِنْ ذَنْۢبِکَ ) 48۔ الفح:2) تاکہ اللہ آپ کے اگلے اور پچھلے گناہ معاف کر دے۔) تو آپ حدیبیہ سے واپس آ رہے تھے۔ آپ صلی اللہ علیہ و سلم نے فرمایا مجھ پر ایسی آیت نازل ہوئی ہے کہ مجھے زمین پر موجود ہر چیز سے زیادہ محبوب ہے۔ پھر آپ صلی اللہ علیہ و سلم نے یہ آیت پڑھی تو صحابہ کرام رضی اللہ عنہم نے عرض کیا یہ خوشگوار بات مبارک ہو یا رسول اللہ ! اللہ تعالیٰ نے آپ کے بارے میں تو بتا دیا لیکن معلوم نہیں کہ ہمارے ساتھ کیا معاملہ کیا جائے گا؟ اس پر یہ آیت نازل ہوئی (لِّیُدْخِلَ الْمُؤْمِنِیْنَ وَالْمُؤْمِنٰتِ جَنّٰتٍ تَجْرِیْ مِنْ تَحْتِہَا الْاَنْہٰرُ خٰلِدِیْنَ فِیْہَا وَیُکَفِّرَ عَنْہُمْ سَیِّاٰتِہِمْ ۭ وَکَانَ ذٰلِکَ عِنْدَ اللّٰہِ فَوْزًا عَظِیْمًا) 48۔ الفتح:5) (تاکہ ایمان والے مردوں اور عورتوں کو بہشتوں میں داخل کرے، جن کے نیچے نہریں بہہ رہی ہوں، ان میں ہمیشہ رہیں گے اور ان پر سے ان کے گناہ دور کر دیئے جائیں گے اور اللہ کے ہاں یہ بڑی کامیابی ہے۔) یہ حدیث حسن صحیح ہے۔ اور اس باب میں مجمع بن جاریہ سے بھی روایت ہے۔

٭٭ عبد بن حمید، سلیمان بن حرب، حماد بن سلمہ، ثابت، حضرت انس رضی اللہ عنہ فرماتے ہیں کہ تنعیم کے پہاڑ سے نبی اکرم صلی اللہ علیہ و سلم اور صحابہ کرام کی طرف اسی (ا) کافر نکلے۔ صبح کی نماز کا وقت تھا وہ لوگ چاہتے تھے کہ نبی اکرم صلی اللہ علیہ و سلم کو قتل کر دیں لیکن سب کے سب پکڑے گئے اور نبی اکرم صلی اللہ علیہ و سلم نے انہیں آزاد کر دیا۔ پھر اللہ تعالیٰ نے یہ آیت نازل فرمائی (وَہُوَ الَّذِیْ کَفَّ اَیْدِیَہُمْ عَنْکُمْ وَاَیْدِیَکُمْ عَنْہُمْ) 48۔ الفتح:24) (یعنی وہ ایسا ہے کہ اس نے ان کے تم سے اور تمہارے ان سے ہاتھ روک دیئے ) یہ حدیث حسن صحیح ہے۔

٭٭ حسن بن قزعہ بصری، سفیان بن حبیب، شعبہ، ثویر، ان کے والد، طفیل بن ابی بن کعب، حضرت ابی بن کعب رضی اللہ عنہ نبی اکرم صلی اللہ علیہ و سلم سے نقل کرتے ہیں کہ (وَاَلْزَمَہُمْ کَلِمَۃَ التَّقْوٰى) 48۔ الفتح:24) (اور ان کو پرہیز گاری کی بات پر قائم رکھا اور اس کے لائق اور قابل بھی تھے۔) کلمۃ التقویٰ سے مراد لَا إِلَہَ إِلَّا اللَّہُ ہے۔ یہ حدیث غریب ہے۔ ہم اس حدیث کو صرف حسن بن قزع کی روایت سے مرفوع جانتے ہیں۔ (امام ترمذی فرماتے ہیں کہ میں نے ابو رزعہ سے اس حدیث کے متعلق پوچھا تو انہوں نے بھی اس حدیث کو اسی سند دے مرفوع جانا۔

سورۂ حجرات کی تفسیر

محمد بن مثنی، مومل بن اسماعیل، نافع بن عمربن جمیل جمحی، ابن ابی ملیکہ، حضرت عبداللہ بن زبیر رضی اللہ عنہ فرماتے ہیں کہ اقرع بن حابس نبی اکرم صلی اللہ علیہ و سلم کی خدمت میں حاضر ہوئے تو حضرت ابو بکر رضی اللہ عنہ نے عرض کیا یا رسول اللہ ! انہیں ان کی قوم پر عامل مقرر کر دیجئے اور حضرت عمر رضی اللہ عنہ نے کہا انہیں عامل نہ بنائیے۔ چنانچہ دونوں میں تکرار ہو گئی یہاں تک کہ ان کی آوازیں بلند ہو گئیں۔ حضرت ابو بکر رضی اللہ عنہ حضرت عمر رضی اللہ عنہ سے کہنے لگے کہ تمہارا مقصد صرف مجھ سے اختلاف کرنا ہے۔ انہوں نے فرمایا میرا مقصد آپ کی مخالفت نہیں۔ راوی فرماتے ہیں کہ اس پر یہ آیت نازل ہوئی (یٰٓاَیُّہَا الَّذِیْنَ اٰمَنُوْا لَا تَرْفَعُوْٓا اَصْوَاتَکُمْ فَوْقَ صَوْتِ النَّبِیِّ) 49۔ الحجرات:2) (اے ایمان والو ! اپنی آوازیں نبی کی آواز سے بلند نہ کیا کرو اور نہ بلند آواز سے رسول اللہ صلی اللہ علیہ و سلم سے بار کیا کرو جیسا کہ تم ایک دوسرے سے کیا کرتے ہو۔) راوی کہتے ہیں کہ پھر حضرت عمر رضی اللہ عنہ کا یہ حال تھا کہ نبی اکرم صلی اللہ علیہ و سلم سے کوئی بات کرتے تو ان کی آواز اس وقت تک سنائی نہ دیتی جب تک سمجھا کر بات نہ کرتے۔ امام ابو عیسی ترمذی فرماتے ہیں کہ حضرت زبیر رضی اللہ عنہ نے اپنے داد ابو بکر رضی اللہ عنہ کا اس حدیث میں ذکر نہیں کیا۔ یہ حدیث غریب حسن ہے۔ بعض راوی اس حدیث کو ابن ابی ملیکہ سے مرسلاً نقل کرتے ہوئے عبداللہ بن زبیر کا ذکر نہیں کرتے۔

٭٭ ابوعمار حسین بن حریث، فضل بن موسی، حسین بن واقد، ابو اسحاق، حضرت براء بن عازب رضی اللہ عنہ اللہ تعالیٰ کے اس قول (اِنَّ الَّذِیْنَ یُنَادُوْنَکَ مِنْ وَّرَآءِ الْحُجُرٰتِ اَکْثَرُہُمْ لَا یَعْقِلُوْنَ) 49۔ الحجرات:4) (بے شک جو لوگ آپ صلی اللہ علیہ و سلم کو حجروں کے باہر سے پکارتے ہیں اکثر ان میں سے عقل نہیں رکھتے۔) کا سبب نزول بیان فرماتے ہیں کہ ایک شخص کھڑا ہو اور کہنے لگا یا رسول اللہ ! میری تعریف عزت اور میری ذلت ذلت ہے۔ نبی اکرم صلی اللہ علیہ و سلم نے فرمایا یہ شان تو اللہ رب العزت کی ہے۔ یہ حدیث حسن غریب ہے۔

٭٭ عبد اللہ بن اسحاق جوہری بصری، ابو زید ہروی، شعبہ، داؤد بن ابی ہند، شعبی، حضرت ابو جبیرہ بن ضحاک رضی اللہ عنہ فرماتے ہیں کہ ہم میں سے ہر شخص کے دو دو تین تین نام کرتے تھے۔ چنانچہ بعض ناموں سے پکارا جانا وہ اچھا نہیں سمجھتے تھے۔ اس پر یہ آیت نازل ہوئی ( وَلَا تَنَابَزُوْا بِالْاَلْقَابِ) 49۔ الحجرات:11) (اور نہ ایک دوسرے کے نام دھرو۔) یہ حدیث حسن صحیح ہے۔ اس حدیث کو ابو سلمہ بشیر بن مفضل سے وہ داؤد بن ابی ہند سے وہ ابو شعبی سے وہ ابو جبیرہ بن ضحاک سے اسی کی مانند نقل کرتے ہیں۔ ابو جبیرہ ثابت بن ضحاک انصاری کے بھائی ہیں۔

٭٭ عبد بن حمید، عثمان بن عمر، مستمر بن ریان، حضرت ابو نضرہ رضی اللہ عنہ سے روایت ہے کہ ابو سعید خدری رضی اللہ نے یہ آیت پڑھی (وَاعْلَمُوْٓا اَنَّ فِیْکُمْ رَسُوْلَ اللّٰہِ ۭ لَوْ یُطِیْعُکُمْ فِیْ کَثِیْرٍ مِّنَ الْاَمْرِ لَعَنِتُّمْ ) 49۔ الحجرات:7) (اور جان لو کہ تم میں اللہ کا رسول موجود ہے۔ اگر وہ بہت سے باتوں میں تمہارا کہا مانے تو تم پر مشکل پڑ جائے۔) اور فرمایا کہ یہ آیت تمہارے نبی صلی اللہ علیہ و سلم پر اس وقت نازل کی گئی جب کہ تمہارے ائمہ اور اس کے بہترین لوگ صحابہ کرام رضوان اللہ علیہم اجمعین کے ساتھ تھے کہ اگر نبی اکرم صلی اللہ علیہ و سلم بہت سی چیزوں میں تمہاری اطاعت کرنے لگیں تو تم مشکل میں پڑ جاؤ گے تو آج تم لوگوں کا کیا حال ہو گا۔ یہ حدیث غریب حسن ہے۔ علی بن مدینی کہتے ہیں میں نے یحیی بن سعید سے مستمر بن دیان کے بارے میں پوچھا تو انہوں نے فرمایا کہ وہ ثقہ ہیں۔

٭٭ علی بن حجر، عبداللہ بن جعفر، عبداللہ بن دینار، حضرت عبداللہ بن عمر رضی اللہ عنہ سے روایت ہے کہ فتح مکہ کے موقع پر نبی اکرم صلی اللہ علیہ و سلم نے لوگوں سے خطاب کرتے ہوئے فرمایا اے لوگو ! اللہ تعالیٰ نے تم لوگوں سے زمانہ جاہلیت کا فخر اور اپنے آباء و اجداد کی وجہ تکبر کرنا دور کر دیا ہے۔ اب لوگ دو قسم کے ہیں۔ ایک وہ جو اللہ کے نزدیک متقی اور کری ہے۔ دوسرا وہ جو اللہ کے نزدیک بدکار بدبخت اور ذلیل ہے۔ تمام لوگ آدم علیہ السلام کی اولاد ہیں اور اللہ تعالیٰ نے آدم علیہ السلام کو مٹی سے پیدا کیا۔ اللہ تعالیٰ فرماتے ہیں کہ (یٰٓاَیُّہَا النَّاسُ اِنَّا خَلَقْنٰکُمْ مِّنْ ذَکَرٍ وَّاُنْثٰى وَجَعَلْنٰکُمْ شُعُوْبًا وَّقَبَآىِٕلَ لِتَعَارَفُوْا  ۭ اِنَّ اَکْرَمَکُمْ عِنْدَ اللّٰہِ اَتْقٰىکُمْ ۭ اِنَّ اللّٰہَ عَلِیْمٌ خَبِیْرٌ ) 49۔ الحجرات:13) (اے لوگو ! ہم نے تمہیں ایک ہی مرد وعورت سے پیدا کیا ہے اور تمہارے خاندان اور قومیں جو بنائی ہیں تاکہ تمہیں آپس میں پہچان ہو۔ بے شک زیادہ عزت والا تم میں سے اللہ کے نزدیک وہ ہے جو تم میں سے زیادہ پرہیز گار ہے۔ بے شک اللہ سب کچھ جاننے والا خبردار ہے۔) یہ حدیث غریب ہے۔ ہم اس حدیث کو عبداللہ بن دینار کی ابن عمر رضی اللہ عنہما سے روایت کے متعلق صرف اسی سند سے جانتے ہیں۔ عبداللہ بن جعفر رضی اللہ عنہ کو یحیی بن معین وغیرہ نے ضعیف قرار دیا ہے۔ یہ علی بن مدینی کے والد ہیں اور باب میں حضرت ابو ہریرہ رضی اللہ عنہ اور عبداللہ بن عباس رضی اللہ عنہ سے بھی روایت ہے۔

٭٭ فضل بن سہل بغدادی اعرج، یونس بن محمد، سلام بن ابی مطیع، قتادۃ، حسن، حضرت سمرہ رضی اللہ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا حسب مال ہے اور عزت تقویٰ ہے۔ یعنی حسب مال سے اور عزت تقویٰ سے ہے۔ یہ حدیث سمرہ کی روایت سے حسن صحیح غریب ہے۔ ہم اس حدیث کو صرف سلام بن ابی مطیع کی روایت سے جانتے ہیں۔

سورۂ ق کی تفسیر

عبد بن حمید، یونس بن محمد، شیبان، قتادۃ، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ جہنم کہے گی کیا کچھ اور بھی ہے اور اس وقت تک اس طرح ہَلْ مِنْ مَزِیدٍ کہتی رہے گی جب تک اللہ تعالیٰ اس میں اپنا قدم نہیں رکھیں گے۔ اللہ تعالیٰ اس میں قدم رکھیں گے وہ کہے گی تیری عزت کی قسم ہرگز نہیں اور پھر ایک دوسرے میں گھس جائے گی۔ یہ حدیث اس سند سے حسن غریب ہے۔

سورۂ ذاریات کی تفسیر

ابن ابی عمر، سفیان، سلام، عاصم بن ابی نجود، حضرت ابو وائل قبیلہ ربیعہ کے ایک شخص سے نقل کرتے ہیں کہ انہوں نے فرمایا میں مدینہ آیا تو نبی اکرم صلی اللہ علیہ و سلم کی خدمت میں حاضر ہوا، وہاں قوم عاد کے قاصد کا ذکر آیا تو میں نے کہا کہ میں اس سے اللہ کی پناہ مانگتا ہوں کہ میں بھی اس کی طرح ہو جاؤں۔ نبی اکرم صلی اللہ علیہ و سلم نے پوچھا کہ قوم عاد کا قاصد کیسا تھا۔ میں نے عرض کیا کہ اچھے واقف کار سے آپ کا واسطہ پڑا ہے۔ اسکی حقیقت یہ ہے کہ جب قوم عاد پر قحط پڑا تو قیل (ایک آدمی کا نام) کو بھیجا گیا وہ بکر بن معاویہ کے پاس ٹھہرا۔ اس نے اسے شراب پلائی اور دوخوش آواز گانے والیوں نے اسے گانا سنایا پھر وہ مہرہ کے پہاڑوں کا ارادہ کر کے نکلا اور چل دیا۔ پھر دعا کی کہ یا اللہ میں کسی بیماری کے علاج یا کسی قیدی کو چھڑانے کیلئے نہیں آیا کہ میں فدیہ دوں۔ لہذا تو اپنے بندے کو جو پلانا ہو پلا۔ ساتھ ہی ساتھ بکر بن معاویہ کو بھی پلا۔ اسطرح وہ بکر بن معاویہ کے شراب پلانے کا شکریہ ادا کرتا تھا۔ پھر اس کے لیے کئی بدلیاں آئیں جن میں سے اس نے کالی بدلی پسند کی پھر کہا گیا کہ جلی ہوئی راکھ لے لو جو قوم عاد کے کسی فرد کو نہ چھوڑے گی۔ رسول اللہ صلی اللہ علیہ و سلم نے فرمایا کہ قوم عاد پر صرف اس انگوٹھی کے حلقے کے برابر ہوا چھوڑی گئی۔ پھر آپ صلی اللہ علیہ و سلم یہ آیت پڑھی (اِذْ اَرْسَلْنَا عَلَیْہِمُ الرِّیْحَ الْعَقِیْمَ    41ۚ  مَا تَذَرُ مِنْ شَیْءٍ اَتَتْ عَلَیْہِ اِلَّا جَعَلَتْہُ کَالرَّمِیْمِ) 51۔ الزاریات:41) (اور قوم عاد میں بھی (عبرت ہے ) جب ہم نے ان پر سخت آندھی بھیجی جو کسی چیز کو نہ چھوڑتی جس پر سے وہ گزرتی مگر اسے بوسیدہ ہڈیوں کی طرح کر دیتی۔ یہ حدیث کئی راوی سلام ابو منذر سے وہ عاصم بن ابو النجود سے وہ ابو وائل سے اور وہ حارث بن حسان سے نقل کرتے ہیں۔ انہیں حارث بن یزید بھی کہا جاتا ہے۔

٭٭ عبد بن حمید، زید بن حباب، سلام بن سلیمان نحوی ابو منذر، عاصم بن ابی نجود، ابو وائل، حضرت حارث بن یزید بکری کہتے ہیں کہ میں مدینہ آیا اور مسجد میں گیا وہ لوگوں سے بھری ہوئی تھی اور کالے جھنڈے لہرا رہے تھے اور بلال تلوار لٹکائے نبی اکرم صلی اللہ علیہ و سلم کے سامنے کھڑے تھے۔ میں نے پوچھا لوگ کیوں اکٹھے ہوئے ہیں۔ انہوں نے کہا کہ نبی اکرم صلی اللہ علیہ و سلم عمرو بن عاص کو کسی علاقے میں بھیجنے کا ارادہ رکھتے ہیں۔ پھر سفیان بن عیینہ کی حدیث کے ہم معنی طویل حدیث نقل کرتے ہیں۔ حارث بن یزید کو حارث بن حسان بھی کہتے ہیں۔

سورۃ طور کی تفسیر

ابوہشام رفاعی، ابن فضیل، رشدین بن کریب، ان کے والد، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے فرمایا کہ ستاروں کے بعد (یعنی فجر سے پہلے ) دو سنتیں اور سجود (مغرب) کے بعد بھی دو رکعت سنتیں ہیں۔ یہ حدیث غریب ہے۔ ہم اس حدیث کو صرف محمد بن فضل کی روایت سے اسی سے مرفوع جانتے ہیں۔ محمد بن فضل، رشد بن کریب سے نقل کرتے ہیں۔ (امام ترمذی کہتے ہیں ) میں نے امام بخاری سے پوچھا کہ محمد اور رشدین بن کریب میں سے کون زیادہ ثقہ ہے ؟ تو انہوں نے فرمایا کہ دونوں ہی ایک جیسے ہیں لیکن محمد میرے نزدیک زیادہ راجح ہیں پھر میں نے (یعنی امام ترمذی نے ) عہد اللہ بن عبد الرحمن سے بھی یہی سوال کیا تو انہوں نے بھی فرمایا کہ دونوں ایک جیسے ہیں لیکن رشدین میرے نزدیک زیادہ ارجح ہیں۔

سورۃ نجم کی تفسیر

ابن ابی عمر، سفیان، مالک بن مغول، طلحہ بن مصرف، مرۃ، حضرت عبداللہ بن مسعود رضی اللہ تعالیٰ عنہ سے روایت ہے کہ جب رسول اللہ صلی اللہ علیہ و سلم سِدْرَۃَ الْمُنْتَہَی تک پہنچے (یعنی شب معراج میں ) اور منتہی سے مراد وہ چیز ہے جس کی طرف زمین سے چڑھا اور اس سے زمین کی طرف اترا جائے تو اللہ تعالیٰ نے آپ کو تین ایسی چیزیں عطا کیں جو کسی اور نبی کو نہیں دیں۔ آپ صلی اللہ علیہ و سلم پر پانچ نمازیں فرض کی گئیں، سورہ بقرہ کی آخری آیات عطا کی گئیں اور آپ صلی اللہ علیہ و سلم کی امت کے سارے کبیرہ گنا معاف کر دئیے گئے بشرطیکہ وہ لوگ اللہ کے ساتھ شرک نہ کریں۔ پھر عبداللہ بن مسعود رضی اللہ تعالیٰ عنہ نے یہ آیت پڑھی (اِذْ یَغْشَى السِّدْرَۃَ مَا یَغْشٰى) 53۔ النجم:16) (جب کہ اس سدرۃ پر چھا رہا تھا جو چھا رہا تھا۔) اور فرمایا کہ سدرہ چھٹے آسمان پر ہے۔ سفیان کہتے ہیں کہ وہ علیہ السلام پٹنے والی چیز سونے کے پروانے تھے اور پھر ہاتھ ہلا کر بتایا کہ اس طرح اڑ رہے تھے۔ مالک بن غلول کے علاوہ دوسرے علماء کا کہنا ہے کہ وہ مخلوق کے علم کی انتہا ہے اسکے بعد کوئی کسی چیز کے متعلق نہیں جانتا۔

٭٭ احمد بن منیع، عباد بن عوام، شیبانی سے روایت ہے کہ میں نے زر بن حبیش رضی اللہ تعالیٰ عنہ سے اللہ تعالیٰ کے اس قول (فَکَانَ قَابَ قَوْسَیْنِ اَوْ اَدْنٰى  ) 53۔ النجم:9) (پھر فاصلہ کمان کے برابر تھا اس سے بھی کم۔) کی تفسیر پوچھی تو انہوں نے فرمایا کہ ابن مسعود رضی اللہ تعالیٰ عنہ نے مجھے بتایا کہ نبی اکرم صلی اللہ علیہ و سلم نے حضرت جبرائیل علیہ السلام کو دیکھا اور ان کے چھ سو پر تھے۔ یہ حدیث حسن صحیح غریب ہے۔

٭٭ ابن ابی عمر، سفیان، مجالد، شعبی سے روایت ہے کہ ابن عباس رضی اللہ تعالیٰ عنہ کی عرفات میں کعب رضی اللہ تعالیٰ عنہ سے ملاقات ہو گئی تو انہوں نے (یعنی عباس رضی اللہ تعالیٰ عنہ نے ) کعب رضی اللہ تعالیٰ عنہ سے کوئی بات پوچھی تو وہ تکبیر کہنے لگے یہاں تک کہ انکی آواز پہاڑوں میں گونجنے لگی۔ حضرت ابن عباس رضی اللہ تعالیٰ عنہ نے فرمایا ہم بنو ہاشم ہیں۔ کعب رضی اللہ تعالیٰ عنہ فرمانے لگے کہ اللہ تعالیٰ نے اپنے کلام اور دیدار کو محمد صلی اللہ علیہ و سلم اور موسیٰ علیہ السلام پر تقسیم کیا۔ چنانچہ موسیٰ علیہ السلام نے دو مرتبہ کلام کیا اور محمد صلی اللہ علیہ و سلم نے اللہ کا دو مرتبہ دیدا کیا۔ مسروق کہتے ہیں کہ میں ام المومنین حضرت عائشہ رضی اللہ تعالیٰ عنہ کی خدمت میں حاضر ہوا اور پوچھا کہ کیا نبی اکرم صلی اللہ علیہ و سلم نے اپنے رب کا دیدار کیا ہے۔ حضرت عائشہ رضی اللہ تعالیٰ عنہ نے فرمایا کہ تم نے ایسی بات کی ہے جس سے میرے رونگٹے کھڑے ہو گئے۔ (لَقَدْ رَاٰى مِنْ اٰیٰتِ رَبِّہِ الْکُبْرٰى) 53۔ النجم:18) (بے شک اس نے اپنے رب کی بڑی بڑی نشانیاں دیکھیں۔) حضرت عائشہ نے فرمایا تمہاری عقل کہاں چلی گئی ہے وہ تو حضرت جبرائیل علیہ السلام ہیں۔ تمہیں کس نے بتایا کہ محمد صلی اللہ علیہ و سلم نے اپنے رب کو دیکھا ہے۔ یا آپ صلی اللہ علیہ و سلم نے کوئی ایسی چیز (امت سے ) چھپائی ہے جس کا اللہ تعالیٰ نے حکم دیا ہے یا یہ کہ نبی اکرم صلی اللہ علیہ و سلم کے پاس ان پانچ چیزوں کا علم ہے جن کے متعلق اللہ تعالیٰ کا ارشاد گرامی ہے (اِنَّ اللّٰہَ عِنْدَہٗ عِلْمُ السَّاعَۃِ   ۚ وَیُنَزِّلُ الْغَیْثَ ) 31۔لقمان:34) (یعنی بے شک اللہ ہی کو قیامت کی خبر ہے اور وہی بارش برساتا اور وہی جانتا ہے کہ رحم (ماں کے پیٹ) میں کیا ہے اور کوئی شخص نہیں جانتا کہ کل کیا کمائے گا اور کوئی شخص نہیں جانتا کہ وہ کس زمین پر مرے گا۔) جس نے یہ کہا تو اس نے بہت بڑا بہتان باندھا۔ ہاں البتہ نبی اکرم صلی اللہ علیہ و سلم نے حضرت جبرائیل علیہ السلام کو دیکھا ہے اور انہیں بھی انکی اصلی صورت میں صرف دو بار دیکھا ہے۔ ایک بار سدرۃ المنتہی کے پاس اور ایک بار جیاد کے مقام پر کہ ان کے سو پر تھے۔ جنہوں نے آسمان کے کناروں کو ڈھانپ لیا ہے۔ داؤد بن ابی نہد بھی ابو ہند سے وہ شعبی سے وہ مسروق سے وہ عائشہ رضی اللہ تعالیٰ عنہ سے اور وہ نبی اکرم صلی اللہ علیہ و سلم سے اسی حدیث کی مانند نقل کرتے ہیں۔ یہ حدیث ابو مجالد کی روایت سے مختصر ہے۔

٭٭ محمد بن عمرو بن نبہان بن صفوان ثقفی، یحیی بن کثیر عنبری، سلام بن جعفر، حکم بن ابان، حضرت عکرمہ رضی اللہ تعالیٰ عنہ سے روایت ہے کہ حضرت ابن عباس رضی اللہ تعالیٰ عنہ نے مجھے کہا کہ محمد صلی اللہ علیہ و سلم نے اپنے رب کو دیکھا ہے۔ عکرمہ کہتے ہیں۔ میں نے کہا کیا اللہ تعالیٰ یہ نہیں فرماتے (لَا تُدْرِکُہُ الْاَبْصَارُ ۡ وَہُوَ یُدْرِکُ الْاَبْصَارَ ) 6۔ الانعام:103) حضرت ابن عباس رضی اللہ تعالیٰ عنہ فرمانے لگے تیرا ستیاناس ہو یہ تو جب ہے کہ وہ اپنے نور کے ساتھ تجلی فرمائے بلکہ محمد صلی اللہ علیہ و سلم نے تو اپنے رب کو دو مرتبہ دیکھا ہے۔ یہ حدیث حسن غریب ہے۔

٭٭ سعید بن یحیی بن سعید اموی، ان کے والد، محمد بن عمرو، ابو سلمۃ، حضرت ابن عباس رضی اللہ عنہما کے اس قول (وَلَقَدْ رَاٰہُ نَزْلَۃً اُخْرٰى   13ۙ  عِنْدَ سِدْرَۃِ الْمُنْتَہٰى 14  ) 53۔ النجم:13-14)  (اور اس نے اس کو ایک بار اور بھی دیکھا ہے۔) کی تفسیر میں فرماتے ہیں کہ نبی اکرم صلی اللہ علیہ و آلہ و سلم نے اپنے رب کو دیکھا ہے۔ یہ حدیث حسن ہے۔

٭٭ عبد بن حمید، عبدالرزاق وابن ابی رزمہ و ابو نعیم، اسرائیل، سماک بن حرب، عکرمہ، حضرت ابن عباس رضی اللہ عنہ (مَا کَذَبَ الْفُؤَادُ مَا رَاٰى) 53۔ النجم:16) (دل نے جھوٹ نہیں کہا جو دیکھا تھا۔) کی تفسیر میں فرماتے ہیں کہ نبی اکرم صلی اللہ علیہ و آلہ و سلم نے اپنے رب کو اپنے دل سے دیکھا ہے۔ یہ حدیث حسن ہے۔

٭٭ محمود بن غیلان، وکیع ویزید بن ہارون، یزید بن ابراہیم بستری، قتادۃ، حضرت عبداللہ بن شقیق رضی اللہ عنہ سے روایت ہے کہ میں نے ابو ذر رضی اللہ عنہ سے عرض کیا کہ اگر میں نبی اکرم صلی اللہ علیہ و آلہ و سلم کو پاتا تو آپ صلی اللہ علیہ و آلہ و سلم سے ایک سوال پوچھتا۔ حضرت ابو ذر رضی اللہ عنہ نے پوچھا کہ کیا پوچھتے ؟ فرمانے لگے میں پوچھتا کہ کیا محمد صلی اللہ علیہ و آلہ و سلم نے اپنے رب کو دیکھا ہے ؟ انہوں نے فرمایا میں نے نبی کرام صلی اللہ علیہ و آلہ و سلم سے پوچھا تھا۔ آپ نے جواب دیا وہ نور ہے میں اسے کیسے دیکھ سکتا ہوں۔ یہ حدیث حسن ہے۔

٭٭ عبد بن حمید، عبید اللہ بن موسیٰ وابن ابی رزمہ، اسرائیل، ابو اسحاق، عبدالرحمن بن یزید، حضرت عبداللہ رضی اللہ عنہ مَا کَذَبَ الْفُؤَادُ مَا رَأَی الایۃکی تفسیر میں فرماتے ہیں کہ رسول اللہ صلی اللہ علیہ و آلہ و سلم نے جبرائیل علیہ السلام کو ریشمی جوڑا پہنے ہوئے دیکھا ان کے وجود نے آسمان و زمین کا احاطہ کر لیا تھا۔ یہ حدیث حسن صحیح ہے۔

٭٭ احمد بن عثمان ابو عثمان بصری، ابو عاصم، زکریابن اسحاق، عمرو بن دینار، عطاء، حضرت ابن عباس رضی اللہ عنہ الَّذِینَ یَجْتَنِبُونَ کَبَائِرَ الْإِثْمِ وَالْفَوَاحِشَ إِلَّا اللَّمَمَ الایۃ (وہ جو بڑے گناہوں اور بے حیائی کی باتوں سے بچتے ہیں مگر صغیرہ گناہوں سے۔ بے شک آپ کا رب بڑا وسیع بخشش والا ہے۔ النجم۔) کی تفسیر میں فرماتے ہیں کہ رسول اللہ صلی اللہ علیہ و آلہ و سلم نے فرمایا یا اللہ اگر تو بخشتا ہے تو سارے گناہ بخش دے تیرا کونسا ایسا بندہ ہے جو گناہوں سے آلودہ نہ ہو۔ یہ حدیث حسن صحیح غریب ہے۔ ہم اس حدیث کو صرف زکریا بن اسحاق کی روایت سے جانتے ہیں۔

سورہ قمر کی تفسیر

علی بن حجر، علی بن مسہر، اعمش، ابراہیم، ابو معمر، حضرت ابن مسعود رضی اللہ عنہ سے روایت ہے کہ ہم منی میں رسول اللہ صلی اللہ علیہ و آلہ و سلم کے ساتھ تھے کہ (آپ صلی اللہ علیہ و آلہ و سلم کے معجزے سے ) چاند دو ٹکڑے ہو گیا۔ ایک ٹکڑا پہاڑ کے اس پار اور دوسرا اس پار۔ چنانچہ نبی اکرم صلی اللہ علیہ و آلہ و سلم نے ہم سے فرمایا کہ گواہ رہنا یعنی (اِقْتَرَبَتِ السَّاعَۃُ وَانْشَقَّ الْقَمَرُ) 54۔ القمر:1)(قیامت قریب آ گئی اور چاند پھٹ گیا۔) یہ حدیث حسن صحیح ہے۔

٭٭ عبد بن حمید، عبدالرزاق، معمر، قتادۃ، حضرت انس رضی اللہ عنہ سے روایت ہے کہ اہل مکہ نے رسول اللہ صلی اللہ علیہ و آلہ و سلم سے معجزہ طلب کیا تو چاند مکہ میں دو مرتبہ پھٹا (دو ٹکڑے ہوا) پھر یہ آیات نازل ہوئیں (اِقْتَرَبَتِ السَّاعَۃُ وَانْشَقَّ الْقَمَرُ) 54۔ القمر:1) (قیامت قریب آ گئی اور چاند پھٹ گیا اور اگر وہ کوئی معجزہ دیکھ لیں تو اس سے منہ موڑ لیں اور کہیں یہ تو ہمیشہ سے چلا آتا جادو ہے۔) یہ حدیث حسن صحیح ہے۔

٭٭ ابن ابی عمر، سفیان، ابو نجیح، مجاہد، ابو معمر، حضرت ابن مسعود رضی اللہ عنہ سے روایت ہے کہ رسول اللہ صلی اللہ علیہ و آلہ و سلم کے زمانے میں چاند دو ٹکڑے ہو گیا تو آپ صلی اللہ علیہ و آلہ و سلم نے فرمایا گواہ ہو جاؤ۔ یہ حدیث حسن صحیح ہے۔

٭٭ محمود بن غیلان، ابو داؤد، شعبہ، اعمش، مجاہد، حضرت ابن عمر رضی اللہ عنہما سے روایت ہے کہ نبی اکرم صلی اللہ علیہ و آلہ و سلم کے زمانہ میں چاند پھٹا تو آپ صلی اللہ علیہ و آلہ و سلم نے ہمیں ارشاد فرمایا کہ گواہ رہنا۔ یہ حدیث حسن صحیح ہے۔

٭٭ عبد بن حمید، محمد بن کثیر، سلیمان بن کثیر، حسین، محمد بن جبیر بن مطعم، حضرت جبیربن مطعم رضی اللہ عنہ فرماتے ہیں کہ عہد بنوی صلی اللہ علیہ و آلہ و سلم میں چاند پھٹ کر دو ٹکڑے ہوا۔ ایک ٹکڑا اس پہاڑ پر اور دوسرا اس پہاڑ پر۔ اس پر کفارنے کہا کہ محمد صلی اللہ علیہ و آلہ و سلم نے ہم پر جادو کر دیا ہے بعض کہنے لگے کہ اگر ہم پر جادو کر دیا ہے تو ہم سب لوگوں پر تو جادو نہیں کر سکتے۔ یہ حدیث بعض حضرات نے حصین سے وہ جبیر سے وہ اپنے والد سے وہ اپنے دادا جبیر بن معطم سے اسی کی مانند نقل کرتے ہیں۔

٭٭ ابو کریب و ابو بکربندار، وکیع، سفیان، زیاد بن اسماعیل، محمد بن عباد بن جعفر مخزومی، حضرت ابو ہریرہ رضی اللہ عنہ سے روایت ہے کہ مشرکین تقدیر کے متعلق جھگڑتے ہوئے رسول صلی اللہ علیہ و آلہ و سلم کے پاس حاضر ہوئے تو یہ آیت نازل ہوئی (یَوْمَ یُسْحَبُوْنَ فِی النَّارِ عَلیٰ وُجُوْہِہِمْ ۭ ذُوْقُوْا مَسَّ سَقَرَ   48  اِنَّا کُلَّ شَیْءٍ خَلَقْنٰہُ بِقَدَرٍ  ) 54۔ القمر:48) (جس دن گھسیٹے جائیں گے آگ میں اوندھے منہ، چکھو مزا آگ کا۔ ہم نے ہر چیز بنائی پہلے ٹھہرا کر۔) یہ حدیث حسن صحیح ہے۔

سورہ رحمن کی تفسیر

عبدالرحمن بن واقد ابو مسلم، ولید بن مسلیم، زہیر بن محمد، محمد بن منکدر، حضرت جابر رضی اللہ عنہ سے روایت ہے کہ ایک مرتبہ رسول اللہ صلی اللہ علیہ و آلہ و سلم صحابہ کرام رضی اللہ عنہ کی طرف آئے اور سورہ رحمن شروع سے آخر تک تلاوت فرمائی۔ صحابہ کرام رضی اللہ عنہ خاموش رہے تو آپ صلی اللہ علیہ و آلہ و سلم نے فرمایا میں نے یہ سورت جنوں کے پڑہی تھی تو ان لوگوں نے تم سے بہتر جواب دیا۔چنانچہ جب میں فَبِأَیِّ آلَائِ رَبِّکُمَا تُکَذِّبَانِ الایۃ پڑھتا تو وہ کہتے اے ہمارے پروردگار ہم تیری نعمتوں میں سے کسی چیز کو نہیں جھٹلاتے اور تمام تعریفیں تیرے ہی لئے ہیں۔ یہ حدیث غریب ہے۔ ہم اس حدیث کو صرف ولید بن مسلم کی روایت سے جانتے ہیں۔ ولید بن مسلم زبیر بن ممد سے نقل کرتے ہیں۔ احمد بن زبیر کا خیال ہے کہ زبیر بن محمد وہ نہیں ہوں جو شام کی طرف گئے ہیں۔ اور اہل عراق ان سے روایت کرتے ہیں بلکہ شاید کوئی اور ہیں۔ لوگوں نے ان کا نام بدل دیا کیونکہ لوگ ان سے منکر احادیث روایت کرتے ہیں۔ میں نے امام محمد بن اسماعیل بخاری سے سنا وہ فرماتے ہیں کہ شام کے لوگ زبیر بن محمد منکر حدیثیں روایت کرتے ہیں اور اہل عراق ان میں سے ایسی احادیث نقل کرتے ہیں جو صحت کے قریب ہوتی ہیں۔

سورہ واقعہ کی تفسیر

ابو کریب، عبدۃ بن سلیمان و عبدالرحیم بن سلیمان، محمد بن عمرو، ابو سلمہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ اللہ تعالیٰ فرماتے ہیں کہ میں نے اپنے نیک بندوں کے لئے ایسی چیز (جنت) تیار کی ہے جو نہ کسی آنکھ نے دیکھی ہے۔ نہ کسی کان نے (اس کے متعلق) سنا ہے اور نہ کسی انسان کے دل میں اس کا خیال آیا ہے۔ اگر جی چاہے تو یہ آیت پڑھ لو (فَلَا تَعْلَمُ نَفْسٌ مَّآ اُخْفِیَ لَہُمْ مِّنْ قُرَّۃِ اَعْیُنٍ ۚ جَزَآءًۢ بِمَا کَانُوْا یَعْمَلُوْنَ ) 32۔ السجدہ:17) (یعنی کوئی نہیں جانتا کہ ان کے لئے کیا چیز تیار کی گئی ہے جو آنکھوں کی ٹھنڈک ہے اور یہ ان کے اعمال کا بدلہ ہے۔) اور جنت میں ایک درخت ہے اگر کوئی سوار اس کے سائے میں چلنے لگے تو سو سال تک چلنے کے باوجود بھی اسے طے نہ کر سکے۔ اگر چاہو تو یہ آیت پڑھ لو (وَّظِلٍّ مَّمْدُوْدٍ) 56۔ الواقعہ:30) (اور لمبا سایہ۔) اور جنت میں ایک کٹورا رکھنے کی جگہ دنیا اور اس میں موجود تمام چیزوں سے بہتر ہے لہذا چاہو تو یہ آیت پڑھ لو فَمَنْ زُحْزِحَ عَنْ النَّار الایۃ (یعنی جو شخص دوزخ سے دور کر دیا گیا اور جنت میں داخل کر دیا گیا وہ کامیاب ہو گیا اور دنیا کی زندگی تو صرف دھوکے کا سودا ہے۔) یہ حدیث حسن ہے۔

٭٭ عبد بن حمید، عبدالرزاق، معمر، قتادۃ، حضرت انس رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا جنت میں ایک ایسا درخت ہے کہ اگر کوئی سوار اس کے سائے میں سو سال تک بھی چلتا رہے تو طے نہ کر سکے۔ اگر چاہو تو یہ آیت پڑھ لو(وَّظِلٍّ مَّمْدُوْدٍ   30ۙ  وَّمَآءٍ مَّسْکُوْبٍ) 56۔ الواقعہ:30-31) (اور لمبا سایہ اور پانی بہتا ہوا۔) یہ حدیث حسن صحیح ہے اور اس باب میں حضرت ابو سعید رضی اللہ تعالیٰ عنہ سے بھی منقول ہے۔

٭٭ ابو کریب، رشدین بن سعد، عمرو بن حارث، دراج، ابو الہیثم، حضرت ابو سعید رضی اللہ تعالیٰ عنہ نبی کریم صلی اللہ علیہ و آلہ و سلم سے (فُرُشٍ مَرْفُوعَۃٍ) 56۔ الواقعہ:34)(اور بچھونے اونچے ) کی تفسیر میں نقل کر تے ہیں کہ ان کی بلندی ایسی ہو گی جیسے زمین سے آسمان اور دونوں کے درمیان کا فاصلہ پانچ سو برس کاہے۔ یہ حدیث حسن غریب ہے۔ ہم اس حدیث کو صرف رشدین کی روایت سے جانتے ہیں۔ بعض اہل علم اس بلندی کے متعلق کہتے ہیں کہ اس سے مراد درجات ہیں۔ یعنی ہر دو درجوں کے درمیان اس قدر فاصلہ ہے جتنا زمین و آسمان کے درمیان ہے۔

٭٭ احمد بن منیع، حسین بن محمد، اسرائیل، عبدالاعلی، ابو عبدالرحمن، حضرت علی رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے یہ آیت پڑھی (وَتَجْعَلُوْنَ رِزْقَکُمْ اَنَّکُمْ تُکَذِّبُوْنَ) 56۔ الواقعہ:82) (اور اپنا حصہ تم یہی لیتے ہو کہ اس کو جھٹلاتے ہو۔) پھر فرمایا کہ تم اپنے رزق کا شکریوں ادا کرتے ہو کہ تم کہتے ہو کہ فلاں فلاں ستارے کی وجہ سے ہم پر بارش ہوئی۔ یہ حدیث حسن غریب ہے، سفیان یہ حدیث عبدالاعلی سے اسی سند سے غیر مرفوع روایت کرتے ہیں۔

٭٭ ابوعمار حسین بن حریث خزاعی مروزی، وکیع، موسیٰ بن عبیدۃ، یزید بن ابان، حضرت انس رضی اللہ تعالیٰ عنہ سے روایت ہے کہ ( اِنَّآ اَنْشَاْنٰہُنَّ اِنْشَآءً ) 56۔ الواقعہ:35) (اور ہم نے اٹھایا ان عورتوں کو ایک اچھی اٹھان پر۔) کی تفسیر میں رسول اللہ صلی اللہ علیہ و آلہ و سلم سے نقل کرتے ہیں کہ خاص طور پر بنائی جانے والی عورتیں وہ ہیں جو دنیا میں بوڑھی تھیں انکی آنکھیں کمزور تھیں اور ان کی آنکھوں سے پانی بہتا تھا۔ یہ حدیث غریب ہے۔ ہم اس حدیث کو ڈرف موسیٰ بن عبیدہ کی روایت سے مرفوع جانتے ہیں موسیٰ بن عبیدہ اور یزید بن ربان رقاشی دونوں محدثین کے نزدیک ضعیف ہیں۔

٭٭ ابو کریب، معاویہ بن ہشام، شیبان، ابو اسحاق، عکرمہ، حضرت ابن عباس رضی اللہ تعالیٰ عنہ سے روایت ہے کہ حضرت ابو بکر رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم آپ بوڑھے ہو گئے ہیں۔ آپ نے فرمایا مجھے سورہ ہود، واقعہ، مرسلات، عَمَّ یَتَسَائَلُونَ اور إِذَا الشَّمْسُ کُوِّرَتْ نے بوڑھا کر دیا ہے۔ یہ حدیث حسن غریب ہے۔ ہم اس حدیث کو ابن عباس رضی اللہ تعالیٰ عنہ کی روایت سے صرف اسی سند سے جانتے ہیں۔ علی بن صالح بھی یہ حدیث ابو اسحاق سے اور وہ ابو جحیفہ سے اسی کی مانند نقل کرتے ہیں۔ پھر کوئی راوی ابو اسحاق سے ابو میسرہ کے حوالے سے بھی کچھ مرسلاً نقل کرتے ہیں۔

سورہ حدید کی تفسیر

عبد بن حمید، یونس بن محمد، شیبان بن عبدالرحمن، قتادۃ، حسن، حضرت ابو ہریرہ رضی اللہ تعالیٰ عنہ سے روایت ہے کہ ایک مرتبہ نبی اکرم صلی اللہ علیہ و آلہ و سلم اور صحابہ رضی اللہ تعالیٰ عنہ بیٹھے ہوئے تھے کہ بادل آ گئے۔ نبی اکرم صلی اللہ علیہ و آلہ و سلم نے پوچھا جانتے ہو یہ کیا ہے ؟ صحابہ کرام رضی اللہ تعالیٰ عنہ نے عرض کیا اللہ اور اس کا رسول صلی اللہ علیہ و آلہ و سلم اچھی طرح جانتے ہیں۔ آپ صلی اللہ علیہ و آلہ و سلم نے فرمایا یہ بادل زمین کو سیراب کرنے والے ہوتے ہیں۔ اللہ تعالیٰ انہیں ان لوگوں کی طرف ہانکتے ہیں جو اس کا شکر ادا نہیں کرتے اور اسے پکارتے نہیں۔ پھر آپ صلی اللہ علیہ و آلہ و سلم نے پوچھا جانتے ہو تمہارے اوپر کیا ہے۔ عرض کیا اللہ اور اس کا رسول صلی اللہ علیہ و آلہ و سلم زیادہ جانتے ہیں۔ آپ صلی اللہ علیہ و آلہ و سلم نے فرمایا یہ رقیع یعنی اونچی چھت ہے جس سے حفاظت کی گئی۔ اور یہ موج کی طرح ہے جو بغیر ستون کے ہے۔ پھر پوچھا کیا جاتے ہو کہ تمہارے اور اس کے درمیان کتنا فاصلہ ہے۔ صحابہ کرام رضی اللہ تعالیٰ عنہ نے عرض کی اللہ اور اس کا رسول صلی اللہ علیہ و آلہ و سلم زیادہ جاتے ہیں۔ آپ صلی اللہ علیہ و آلہ و سلم نے فرمایا تمہارے اس کے درمیان پانچ سو برس کی مسافت ہے۔ پھر آپ صلی اللہ علیہ و آلہ و سلم نے پوچھا کیا جانتے ہو اس کے اوپر کیا ہے ؟ صحابہ کرام رضی اللہ تعالیٰ عنہ نے عرض کیا اللہ اور اس کا رسول صلی اللہ علیہ و آلہ و سلم بہتر جانتے ہیں۔ آپ صلی اللہ علیہ و آلہ و سلم نے فرمایا اس سے اوپر دو آسمان ہیں جن کے درمیان پانچ سو برس کا فاصلہ ہے۔ پھر آپ صلی اللہ علیہ و آلہ و سلم نے اسی طرح سات آسمان گنوائے اور بتایا ہر دو آسمانوں کے درمان آسمان و زمین کے درمیان کے فاصلے کے برابر فاصلہ ہے۔ پھر آپ صلی اللہ علیہ و آلہ و سلم نے پوچھا کہ کیا جانتے ہو کہ اس کے اوپر کیا ہے ؟ صحابہ کرام رضی اللہ تعالیٰ عنہ نے عرض کیا اللہ اور اس کا رسول صلی اللہ علیہ و آلہ و سلم بہتر جانتے ہیں۔ آپ صلی اللہ علیہ و آلہ و سلم نے فرمایا اس کے اوپر عرش ہے اور وہ آسمان سے اتنا دور ہے جتنا زمین سے آسمان۔ پھر آپ صلی اللہ علیہ و آلہ و سلم نے پوچھا کہ کیا تمہیں معلوم ہے کہ تمہارے نیچے کیا ہے۔ صحابہ کرام رضی اللہ تعالیٰ عنہ نے عرض کیا اللہ اور اس کا رسول صلی اللہ علیہ و آلہ و سلم بہتر جانتا ہیں آپ صلی اللہ علیہ و آلہ و سلم نے فرمایا یہ زمین ہے۔ پھر آپ صلی اللہ علیہ و آلہ و سلم نے پوچھا کیا تمہیں معلوم ہے اس کے نیچے کیا ہے ؟ صحابہ کرام رضی اللہ تعالیٰ عنہ نے عرض کیا اللہ اور اس کا رسول صلی اللہ علیہ و آلہ و سلم بہتر جانتے ہیں۔ آپ صلی اللہ علیہ و آلہ و سلم نے فرمایا اس کے نیچے دوسری زمین ہے پہلی زمین اور دوسری زمین کے درمیان پانچ سو برس کی مسافت ہے۔ پھر پوچھا آپ صلی اللہ علیہ و آلہ و سلم نے سات زمینیں گنوائیں اور بتایا کہ ہر دو کے درمیان اتنا ہی فاصلہ ہے۔ پھر آپ صلی اللہ علیہ و آلہ و سلم نے فرمایا۔ اس ذات کی قسم جس کے قبضہ قدرت میں محمد ( صلی اللہ علیہ و آلہ و سلم) کی جان ہے اگر تم لوگ نیچے زمین کی طرف رسی پھینکو گے تو وہ اللہ تک پہنچے گی اور پھر یہ آیت پڑہی ہو (ہُوَ الْاَوَّلُ وَالْاٰخِرُ وَالظَّاہِرُ وَالْبَاطِنُ ۚ وَہُوَ بِکُلِّ شَیْءٍ عَلِیْمٌ) 57۔ الحدید: 3) (وہی ہے سب سے پہلا اور سب سے پچھلا اور باہر اور اندر اور وہ سب کچھ جانتا ہے۔) یہ حدیث اس سند سے غریب ہے اور ایوب، یونس بن عبید اور علی بن زید سے منقول ہے کہ حسن نے ابو ہریرہ رضی اللہ تعالیٰ عنہ سے سنی۔ بعض اہل علم اس حدیث کی تفسیر میں کہتے ہیں کہ اس سے مراد اس رسی کا اللہ کے علم، اسکی قدرت اور حکومت تک پہنچنا ہے کیونکہ اللہ کا علم، اس کی قدرت اور اس کی حکومت ہر جگہ ہے اور وہ عرش پر ہے جیسا کہ اس نے خود اپنی کتاب (قرآن مجید) میں فرمایا ہے۔

سورہ مجادلہ کی تفسیر

عبد بن حمید و حسن بن علی حلوانی، یزید بن ہارون، محمد بن اسحاق، محمد بن عمرو بن عطاء، سلیمان بن یسار، حضرت سلمہ بن صخر انصاری رضی اللہ تعالیٰ عنہ فرماتے ہیں کہ میں ایک ایسا مرد ہوں جسے عورتوں سے جماع کی (وہ قوت) عطا کی گئی ہے جو کسی اور کو نہیں دی گئی۔چنانچہ جب رمضان آیا تو میں نے اپنی بیوی سے ظہار کر لیا تاکہ رمضان ٹھیک سے گزر جائے اور ایسا نہ ہو کہ میں اس سے رات کو جماع شروع کرو اور دن ہو جائے اور میں اسے چھوڑ بھی نہ سکوں۔ ایک رات وہ میری خدمت کر رہی تھی کہ اس کی کوئی چیز منکشف ہو گئی، پھر میں نے اسکے ساتھ جماع کیا اور صبح ہوئی تو اپنی قوم کے پاس آیا اور انہیں بتا کر کہا میرے ساتھ نبی اکرم صلی اللہ علیہ و آلہ و سلم کی خدمت میں چلو تاکہ میں آپ صلی اللہ علیہ و آلہ و سلم کو اپنے اس فعل کے متعلق بتاؤں۔

٭٭ عبد بن حمید، یونس، شیبان، قتادۃ، حضرت انس بن مالک رضی اللہ تعالیٰ عنہ فرماتے ہیں کہ ایک مرتبہ ایک یہودی نبی اکرم صلی اللہ علیہ و آلہ و سلم اور صحابہ کرام رضی اللہ تعالیٰ عنہ کے پاس آیا اور کہا السَّامُ عَلَیْکُمْ (یعنی تم پر موت آئے ) صحابہ کرام رضی اللہ تعالیٰ عنہ نے اسے جواب دیا تو رسول اللہ صلی اللہ علیہ و آلہ و سلم نے پوچھا تم جانتے ہو کہ اس نے کیا کہا؟ صحابہ کرام رضی اللہ تعالیٰ عنہ نے عرض کیا اللہ اور اس کا رسول صلی اللہ علیہ و آلہ و سلم زیادہ جانتے ہیں، یا رسول اللہ صلی اللہ علیہ و آلہ و سلم اس نے سلام کیا ہے۔ آپ صلی اللہ علیہ و آلہ و سلم نے فرمایا انہیں بلکہ اس نے ایسی بات کہی ہے اسے میرے پاس لاؤ۔ جب اسے لائے تو آپ صلی اللہ علیہ و آلہ و سلم نے اس سے پوچھا کہ تم نے السَّامُ عَلَیْکُمْ کہا۔ اس نے کہا کہ ہاں السَّامُ عَلَیْکُمْ کہا تھا۔ چنانچہ نبی اکرم صلی اللہ علیہ و آلہ و سلم نے حکم دیا کہ اہل کتاب میں سے جو بھی سلام کرے اسے یہ جواب دیا کرو کہ عَلَیْکَ مَا قُلْتَ (یعنی جو تم نے کہا تم ہی پر ہو) پھر یہ آیت پڑھی ( وَاِذَا جَآءُوْکَ حَیَّوْکَ بِمَا لَمْ یُحَیِّکَ بِہِ اللّٰہُ ) 58۔ المجادلہ:8) (اور جب وہ آپ صلی اللہ علیہ و آلہ و سلم کے پاس آتے ہیں تو آپ صلی اللہ علیہ و آلہ و سلم کو ایسے لفظوں سے سلام کرتے ہیں جن سے اللہ تعالیٰ نے آپ صلی اللہ علیہ و آلہ و سلم کو سلام نہیں دیا اور اپنے دلوں میں کہتے ہیں کہ ہمیں اللہ اس پر کیوں عذاب نہیں دیتا جو ہم کر رہے ہیں۔) یہ حدیث حسن صحیح ہے۔

٭٭ سفیان بن وکیع، یحیی بن آدم، عبید اللہ اشجعی، سفیان ثوری، عثمان بن مغیرۃ ثقفی، سالم بن ابی الجعد، علی بن علقمہ انماری، حضرت علی بن ابی طالب رضی اللہ تعالیٰ عنہ فرماتے ہیں کہ جب یہ آیت (یٰٓاَیُّہَا الَّذِیْنَ اٰمَنُوْٓا اِذَا نَاجَیْتُمُ الرَّسُوْلَ فَقَدِّمُوْا بَیْنَ یَدَیْ نَجْوٰىکُمْ صَدَقَۃً) 58۔ المجادلہ:12) (اے ایمان والو جب تم رسول اللہ صلی اللہ علیہ و آلہ و سلم سے سرگوشی کرو تو اپنی سرگوشی سے پہلے صدقہ دے لیا کرو، یہ تمہارے لیے بہتر اور زیادہ پاکیزہ بات ہے۔) نازل ہوئی تو رسول اللہ صلی اللہ علیہ و آلہ و سلم نے مجھے سے مشورہ لیا کہ صدقہ کی کتنی مقدار مقرر کی جائے، ایک دینار۔ میں نے عرض کیا کہ لوگ ایک دینار نہیں دے سکیں گے۔ آپ صلی اللہ علیہ و آلہ و سلم نے فرمایا نصف دینار۔ میں نے عرض کیا نصف دینار بھی نہیں دے سکیں گے۔ آپ صلی اللہ علیہ و آلہ و سلم نے فرمایا پھر کتنی مقدار مقرر کی جائے۔ میں نے عرض کیا ایک جو۔ آپ صلی اللہ علیہ و آلہ و سلم نے فرمایا تم تو بہت کمی کرنے والے ہو۔ اس پر یہ آیت نازل ہوتی۔ (ءَاَشْفَقْتُمْ اَنْ تُقَدِّمُوْا بَیْنَ یَدَیْ نَجْوٰىکُمْ صَدَقٰتٍ) 58۔ المجادلہ:13) (کیا تم اپنی سرگوشی سے پہلے صدقہ دینے سے ڈر گئے۔ پھر جب تم نے نہ کیا اور اللہ نے تمہیں معاف بھی کر دیا تو (بس) نماز ادا کرو اور زکوٰۃ  دو اور اللہ اور اس کے رسول کی اطاعت کرو اور جو کچھ کرتے ہو اللہ اس سے خبردار ہے۔) یہ حدیث حسن غریب ہے۔ ہم اس حدیث کو صرف اسی سند سے جانتے ہیں اور ایک جو سے مراد جو کے برابر سونا ہے۔

سورہ حشر کی تفسیر

قتیبہ، لیث، نافع، حضرت عبداللہ بن عمر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے قبیلہ بنو نضیر کے کھجور کے درختوں کو کاٹ کر جلا دیا۔ اس مقام کا نام بویرہ تھا۔ پھر اللہ تعالیٰ نے یہ آیت نازل فرمائی۔ (مَا قَطَعْتُمْ مِّنْ لِّیْنَۃٍ اَوْ تَرَکْتُمُوْہَا قَآىِٕمَۃً عَلٰٓی اُصُوْلِہَا فَبِاِذْنِ اللّٰہِ وَلِیُخْزِیَ الْفٰسِقِیْنَ) 59۔ الحشر:5) (مسلمانو تم نے جو کھجور کا پیڑ کاٹ ڈالا یا اسکو اسکی جڑوں پر کھڑا رہنے دیا، یہ سب اللہ کے حکم سے ہو اور تاکہ وہ نافرمانوں کو ذلیل کرے۔) یہ حدیث حسن صحیح ہے۔

٭٭ حسن بن محمد زعفرانی، عفان، حفص بن غیاث، حبیب بن ابی عمرۃ، سعید بن جبیر، حضرت ابن عباس رضی اللہ تعالیٰ عنہ اللہ تعالیٰ کے قول مَا قَطَعْتُمْ مِنْ لِینَۃٍ أَوْ تَرَکْتُمُوہَا قَائِمَۃً عَلَی أُصُولِہَا فَبِإِذْنِ اللَّہِ وَلِیُخْزِیَ الْفَاسِقِینَ الایۃ کی تفسیر کرتے ہوئے فرماتے ہیں کہ لینتہ، کھجور کا درخت ہے اور وَلِیُخْزِیَ الْفَاسِقِینَ سے مراد یہ ہے کہ مسلمانوں نے ان (یہودیوں ) کو ان کے قلعوں سے اتار دیا پھر جب ان کے درختوں کے کاٹنے کا حکم ہوا تو ان کے دلوں میں خیال آیا کہ ہم نے کچھ درخت کاٹے ہیں اور کچھ چھوڑ دئیے ہیں۔ ان کا کاٹنا باعث ثواب اور جو چھوڑ دیئے ہیں لہذا مسلمانوں نے رسول اللہ صلی اللہ علیہ و آلہ و سلم سے پوچھا کہ کیا جو درخت ہم نے کاٹے ہیں۔ ان کا کاٹنا باعث ثواب اور جو چھوڑ دئیے ہیں۔ ان پر عذاب ہے ؟ اس پر اللہ تعالیٰ نے یہ آیت نازل فرمائی (مَا قَطَعْتُمْ مِّنْ لِّیْنَۃٍ اَوْ تَرَکْتُمُوْہَا قَآىِٕمَۃً عَلٰٓی اُصُوْلِہَا فَبِاِذْنِ اللّٰہِ وَلِیُخْزِیَ الْفٰسِقِیْنَ ) 59۔ الحشر:5) یہ حدیث حسن غریب ہے۔ بعض اس حدیث کو حفص بن غیاث سے اور وہ سعید بن جیر سے مرسلاً نقل کرتے ہیں۔ لیکن ابن عباس رضی اللہ تعالیٰ عنہ کا ذکر نہیں کرتے۔ ہم سے اس حدیث کو عبداللہ بن عبدالرحمن نے ہارون بن معاویہ کے حوالے سے انہوں نے حفص بن غیاث سے انہوں نے حبیب بن ابو عمرہ سے انہوں نے سعید بن جبیر سے اور انہوں نے نبی اکرم صلی اللہ علیہ و آلہ و سلم سے مرسلاً نقل کیا ہے۔ امام ابو عیسی ترمزی فرماتے ہیں کہ امام محمد بن اسماعیل بخاری نے یہ حدیث مجھے ہی سے سنی ہے۔

٭٭ ابو کریب، وکیع، فضیل بن غزوان، ابو حازم، حضرت ابو ہریرہ رضی اللہ تعالیٰ عنہ سے روایت ہے کہ ایک انصاری شخص کے پاس ایک مہمان آیا تو اس کے پاس صرف اتنا ہی کھانا تھا کہ خود کھا سکے اور بچوں کو کھلا سکے۔ اس نے اپنی بیوی سے کہا کہ بچوں کو سلا دو اور چراغ گل کر کے جو کچھ ہے مہمان کے آگے رکھ دو۔ اس پر یہ آیت نازل ہوئی (وَیُؤْثِرُوْنَ عَلٰٓی اَنْفُسِہِمْ وَلَوْ کَانَ بِہِمْ خَصَاصَۃٌ) 59۔ الحشر:9) (اور مقدم رکھتے ہیں انکو اپنے جان سے اور اگرچہ ہو اپنے اوپر فاقہ۔) یہ حدیث حسن صحیح ہے۔

سورہ ممتحنہ کی تفسیر

ابن ابی عمر، سفیان، عمرو بن دینار، حسن بن محمد بن حنفیہ، عبید اللہ بن ابی رافع، حضرت علی بن ابی طالب رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے مجھے زبیر رضی اللہ تعالیٰ عنہ اور مقداد بن اسود رضی اللہ تعالیٰ عنہ کو حکم دیا کہ روضہ خاخ کے مقام پر جاؤ۔ وہاں ایک عورت ہے جو اونٹ پر سوار ہے۔ اسکے پاس ایک خط ہے وہ خط اس سے لے کر میرے پاس لاؤ۔ ہم لوگ نکلے ہمارے گھوڑے دوڑ لگاتے ہوئے روضہ خاخ کے مقام پر پہنچے تو ہمیں وہ عورت مل گئی ہم نے اس سے کہا کہ خط دو۔ اس نے کہا میرے پاس تو کوئی خط نہیں۔ ہم نے کہا تم خط نکالو ورنہ کپڑے اتار دو۔ اس پر اس نے اپنی چوٹی سے خط نکالا اور ہم لے کر رسول اللہ صلی اللہ علیہ و آلہ و سلم کی خدمت میں حاضر ہوئے۔ وہ (خط) حاطب بن ابی ہلقہ کی طرف سے مشرکین مکہ کو لکھا گیا تھا۔ جس میں اس نے نبی اکرم صلی اللہ علیہ و آلہ و سلم کے کسی راز کا ذکر کیا تھا۔ آپ صلی اللہ علیہ و آلہ و سلم نے فرمایا حاطب یہ کیا ہے۔ انہوں نے عرض کیا کہ یا رسول اللہ صلی اللہ علیہ و آلہ و سلم میرے متعلق جلدی نہ کریں میں ایسا شخص ہوں کہ قریش سے ملا ہوا ہوں اور ان میں نہیں ہوں۔ آپ صلی اللہ علیہ و آلہ و سلم کے ساتھ جو مہاجرین ہیں انکے رشتہ دار مکہ میں ہیں۔ جو انکے اہل و مال کی حفاظت کرتے ہیں۔ چونکہ میرا ان سے کوئی نسب کا تعلق نہیں لہذا میں نے سوچا کہ ان پر احسان کروں تاکہ وہ میرے رشتہ داروں کی حمایت کریں۔ اور یہ کام میں نے کفر و ارتداد کی وجہ سے نہیں کیا۔ اور نہ ہی میں نے کفر سے راضی ہو کر کیا ہے۔ نبی اکرم صلی اللہ علیہ و آلہ و سلم نے فرمایا اس نے سچ کہا ہے۔ حضرت عمر رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم مجھے اجازت دیجئے کہ اس منافق کی گردن اتاروں۔ آپ صلی اللہ علیہ و آلہ و سلم نے فرمایا یہ جنگ بدر میں شریک ہونے والوں میں سے ہے اور تمہیں کیا معلوم کہ یقیناً اللہ تعالیٰ نے اہل بدر کی طرف دیکھا اور فرمایا تم جو چاہو کرو میں نے تمہیں معاف کر دیای۔ اس موقع پر یہ آیت نازل ہوئی۔(یٰٓاَیُّہَا الَّذِیْنَ اٰمَنُوْا لَا تَتَّخِذُوْا عَدُوِّیْ وَعَدُوَّکُمْ اَوْلِیَآءَ ) 60۔ الممتحنہ:1) (اے ایمان والو میرے دشمنوں اور اپنے دشمنوں کو دوست نہ بناؤ کہ ان کے پاس دوستی کے پیغام بھیجتے ہو حالانکہ تمہارے پاس جو سچا دین آیا ہے اس کے یہی منکر ہو چکے ہیں۔) راوی عمرو کہتے ہیں کہ میں نے ابن ابی رافع رضی اللہ تعالیٰ عنہ کو دیکھا ہے وہ حضرت علی رضی اللہ تعالیٰ عنہ کے کاتب تھے۔ یہ حدیث حسن صحیح ہے اور اس باب میں عمر اور جابر بن عبداللہ سے احادیث منقول ہیں۔ کئی حضرات یہ حدیث سفیان بن عیینہ سے اسی کی مانند نقل کرتے ہیں اور ابو عبدالرحمن سلمی رضی اللہ تعالیٰ عنہ سے بھی حضرت علی بن ابی طالب رضی اللہ تعالیٰ عنہ کے حوالے سے اسی کے مثل منقول ہے۔ بعض حضرات یہ الفاظ بیان کرتے ہیں۔ کہ اس عورت سے کہا کہ خط نکال، ورنہ ہم تجھے ننگا کر دیں گے۔

٭٭ عبد بن حمید، عبدالرحمن، معمر، زہری، عروۃ، حضرت عائشہ رضی اللہ تعالیٰ عنہا سے روایت ہے کہ رسول اللہ صلی اللہ علیہ و آلہ و سلم اس آیت کی وجہ سے امتحان لیا کرتے تھے اِذَاجَاءَکَ المُؤمِنَاتُ یُبَایِعنَک الایۃ اے نبی جب آئیں تیرے پاس مسلمان عورتیں بیعت کرنے کو، اس بات پر کہ شریک نہ ٹھہرائیں اللہ کا کسی کو اور چوری نہ کریں اور بد کاری نہ کریں اور اپنی اولاد کو نہ مار ڈالیں اور طوفان نہ لائیں باندھ کر اپنے ہاتھوں اور پاؤں میں اور تیری نافرمانی نہ کریں کسی بھلے کام میں تو ان کی بیعت کر لے اور معافی مانگ انکے واسطے اللہ سے بے شک اللہ بخشنے والا مہربان ہے۔ معمر کہتے ہیں کہ ابن طاؤس نے مجھے اپنے والد کے حوالے سے بتایا کہ رسول اللہ صلی اللہ علیہ و سلم کے دست مبارک نے ان عورتوں کے علاوہ جو آپ کی ملکیت میں تھیں کبھی کسی عورت کے ہاتھ کو نہیں چھوا یہ حدیث حسن صحیح ہے۔

٭٭ عبد بن حمید، ابو نعیم، یزید بن عبداللہ شیبانی، شہربن حوشب، حضرت ام سلمہ انصاریہ رضی اللہ تعالیٰ عنہا فرماتی ہیں کہ ایک عورت نے نبی اکرم صلی اللہ علیہ و آلہ و سلم سے پوچھا کہ وہ معروف کیا چیز ہے جس میں ہمارے لیے آپ صلی اللہ علیہ و آلہ و سلم کی نافرمانی کرنا جائز نہیں ؟ آپ صلی اللہ علیہ و آلہ و سلم نے فرمایا وہ یہی ہے کہ تم نوحہ مت کرو۔ میں نے عرض کیا یا رسول اللہ صلی اللہ علیہ و آلہ و سلم فلاں قبیلے کا عورتیں میرے چچا کی وفات پر میرے ساتھ نوحہ میں شریک تھیں لہذا ان کا بدلہ دنیا ضروری ہے۔ آپ صلی اللہ علیہ و آلہ و سلم نے اجازت دینے سے انکار کر دیا۔ پھر میں نے کئی مرتبہ عرض کیا تو اجازت دے دی کہ ان کے احسان کا بدلہ دے دوں۔ اس کے بعد میں نے کبھی کسی پر نوحہ نہیں کیا اور عورتوں میں سے میرے علاوہ ایسی کوئی عورت باقی نہ رہی جس نے بیعت کی ہو اور پھر نوحہ بھی کیا ہو۔ یہ حدیث حسن غریب ہے اور اس باب میں اَم عطیہ رضی اللہ تعالیٰ عنہا سے بھی روایت ہے۔ عبداللہ بن حمید کہتے ہیں کہ ام سلمہ انصاریہ رضی اللہ تعالیٰ عنہا کا نام اسماء بنت یزید بن سکن ہے۔

تفسیر سورہ الصف

عبد اللہ بن عبدالرحمن، محمد بن کثیر، اوزاعی، یحیی بن ابی کثیر، ابو سلمہ، حضرت عبداللہ بن سلام رضی اللہ تعالیٰ عنہ سے روایت ہے کہ ہم چند صحابہ رضی اللہ تعالیٰ عنہ بیٹھے ہوئے تھے کہ آپس میں کہنے لگے کہ اگر ہمیں معلوم ہوتا کہ اللہ کو کونسا عمل زیادہ محبوب ہے تو ہم وہی کرتے اس پر اللہ تعالیٰ کی طرف سے یہ آیات نازل ہوئیں (سَبَّحَ لِلّٰہِ مَا فِی السَّمٰوٰتِ وَمَا فِی الْاَرْضِ ۚ وَہُوَ الْعَزِیْزُ الْحَکِیْمُ         یٰٓاَیُّہَا الَّذِیْنَ اٰمَنُوْا لِمَ تَقُوْلُوْنَ مَا لَا تَفْعَلُوْنَ) 61۔ الصف:1) (اللہ کی پاکی بولتا ہے جو کچھ ہے آسمانوں میں اور جو کچھ زمین میں اور وہی ہے زبردست حکم والا، اے ایمان والو کیوں کہتے ہو منہ سے جو نہیں کرتے۔) عبداللہ بن سلام کہتے ہیں کہ پھر نبی اکرم صلی اللہ علیہ و آلہ و سلم نے ہمیں یہ سورت پڑھائی اور ابو سلمہ رضی اللہ تعالیٰ عنہ کہتے ہیں کہ ہمارے سامنے عبداللہ بن سلام رضی اللہ تعالیٰ عنہ نے یہ سورت پڑھی۔ یحیی کہتے ہیں کہ پھر ابو سلمہ نے ہمارے سامنے تلاوت کی، ابن کثیر کے سامنے اوزاعی نے اور عبداللہ کہتے ہیں کہ ہمارے سامنے ابن کثیر نے پڑھ کر سنائی۔ محمد بن کثیر میں اختلاف کیا گیا ہے۔ ابن مبارک، اوزاعی سے وہ یحیی بن کثیر سے وہ ہلال بن ابی میمونہ سے وہ عطاء سے اور وہ عبداللہ بن سلام سے یا ابو سلمہ کے واسطے سے عبداللہ بن سلام سے روایت کرتے ہیں۔ ولید بن مسلم بھی یہ حدیث اوزاعی سے محمد بن کثیر کی روایت کی طرح نقل کرتے ہیں۔

سورہ جمعہ کی تفسیر

علی بن حجر، عبداللہ بن جعفر، ثور بن زید دیلی، ابو الغیث، حضرت ابو ہریرہ رضی اللہ تعالیٰ عنہ سے روایت ہے کہ جب سورہ جمعہ نازل ہوئی تو ہم نبی اکرم صلی اللہ علیہ و آلہ و سلم کے پاس تھے۔ آپ صلی اللہ علیہ و آلہ و سلم نے اسکی تلاوت کی۔ جب اس آیت پر پہنچے (وَّاٰخَرِیْنَ مِنْہُمْ لَمَّا یَلْحَقُوْا بِہِمْ ۭ وَہُوَ الْعَزِیْزُ الْحَکِیْمُ ) 62۔ الجمعہ:3) (اور اٹھایا اس رسول صلی اللہ علیہ و آلہ و سلم کو ایک دوسرے لوگوں کے واسطے بھی انہی میں سے جو ابھی نہیں ملے ان میں اور وہی ہے زبردست حکمت والا۔) تو ایک شخص نے پوچھا یا رسول اللہ صلی اللہ علیہ و آلہ و سلم وہ کون لوگ ہیں جواب تک ہم میں شامل نہیں ہوئے۔ آپ صلی اللہ علیہ و آلہ و سلم نے اسے کوئی جواب نہیں دیا۔ راوی کہتے ہیں کہ حضرت سلمان فارسی رضی اللہ تعالیٰ عنہ بھی اسی مجلس میں موجود تھے۔ پھر رسول اللہ صلی اللہ علیہ و آلہ و سلم نے دست مبارک سلمان پر رکھا اور فرمایا اس ذات کی قسم جس کے قبضہ قدرت میں میری جان ہے۔ اگر ایمان ثریا (ستارہ) میں بھی ہوتا تو ان میں سے چند لوگ اسے حاصل کر لیتے۔ یہ حدیث غریب ہے اور عبداللہ بن جعفر، علی بن مدینی کے والد ہیں۔ یحیی بن معین انہیں ضعیف کہتے ہیں۔ یہ حدیث اور سند سے بھی رسول اللہ صلی اللہ علیہ و آلہ و سلم سے منقول ہے اور ابو غیث کا نام سالم ہے وہ عبداللہ بن مطیع کے مولی ہیں۔ ثوربن زید مدنی اور ثوربن یزید کا تعلق شام سے ہے۔

٭٭ احمد بن منیع، ہشیم، حصین، ابو سفیان، حضرت جابر رضی اللہ تعالیٰ عنہ سے روایت ہے کہ ایک مرتبہ نبی اکرم صلی اللہ علیہ و آلہ و سلم کھڑے ہو کر جمعہ کا خطبہ دے رہے تھے کہ ایک مدینہ کا قافلہ آیا۔ صحابہ رضی اللہ تعالیٰ عنہ اسکی طرف دوڑ پڑے یہاں تک کہ آپ صلی اللہ علیہ و آلہ و سلم کے پاس صرف بارہ آدمی رہ گئے جن میں ابو بکر رضی اللہ تعالیٰ عنہ و عمر رضی اللہ تعالیٰ عنہ بھی تھے اور یہ آیت نازل ہوئی (وَاِذَا رَاَوْا تِجَارَۃً اَوْ لَہْوَۨا انْفَضُّوْٓا اِلَیْہَا وَتَرَکُوْکَ قَآىِٕمًا) 62۔ الجمعہ:11) (اور جب دیکھیں سودا بِکتا یا کچھ تماشہ، متفرق ہو جائیں اسکی طرف اور تجھ کو چھوڑ جائیں کھڑا۔ تو کہہ جو اللہ کے پاس ہے سو بہتر ہے تماشے سے اور سوداگری سے اور اللہ بہتر روزی دینے والا ہے۔) یہ حدیث حسن صحیح ہے۔

٭٭ احمد بن منیع، ہشیم، حصین، سالم بن ابی جعد، جابرہم سے روایت کی احمد بن منیع نے انہوں نے ہشیم سے وہ حصین سے وہ سالم بن ابی جعد سے وہ جابر سے اور وہ نبی صلی اللہ علیہ و آلہ و سلم سے اسی کی مانند نقل کرتے ہیں۔ یہ حدیث حسن صحیح ہے۔

سورہ منافقون کی تفسیر

عبد بن حمید، عبید اللہ بن موسی، اسرائیل، ابو اسحاق، حضرت زید بن ارقم رضی اللہ تعالیٰ عنہ فرماتے ہیں کہ میں اپنے چچا کے ساتھ تھا کہ عبداللہ بن ابی بن سلول کو یہ کہتے ہوئے سنا کہ جو لوگ رسول اللہ صلی اللہ علیہ و آلہ و سلم کے ساتھ ہیں ان پر خرچ مت کرو۔ یہاں تک کہ وہ آپ صلی اللہ علیہ و آلہ و سلم کے پاس سے ہٹ جائیں۔ اور اگر ہم مدینہ واپس آئے تو عزت دار لوگ ذلیل لوگوں (یعنی صحابہ مہاجرین) کو نکال دیں گے۔ میں نے اس بات کا ذکر اپنے چچا سے کیا اور انہوں نے نبی اکرم صلی اللہ علیہ و آلہ و سلم تک بات پہنچا دی۔ اس پر آپ صلی اللہ علیہ و آلہ و سلم نے مجھے بلوا کر پوچھا۔ میں نے پوری بات بیان کی تو آپ صلی اللہ علیہ و آلہ و سلم نے عبداللہ بن ابی اور اسکے ساتھیوں کو بلوایا۔ انہوں نے آ کر قسم کھائی کہ ہم نے یہ بات نہیں کی۔ چنانچہ رسول اللہ صلی اللہ علیہ و آلہ و سلم نے مجھے جھٹلایا اور ان کو سچا تسلیم کر لیا۔ حضرت زید فرماتے ہیں مجھے اس کا اتنا دکھ ہوا کہ کبھی زندگی میں اتنا دکھ نہیں ہوا۔ میں اگھر میں بیٹھ گیا تو چچا کہنے لگے کہ تم یہی چاہتے تھے کہ رسول اللہ صلی اللہ علیہ و آلہ و سلم تمہیں جھٹلا دیں اور تجھ سے خفا ہوں۔ اس پر اللہ تعالیٰ نے یہ سورت نازل فرمائی (اِذَا جَآءَکَ الْمُنٰفِقُوْنَ قَالُوْا نَشْہَدُ اِنَّکَ لَرَسُوْلُ اللّٰہِ ) 63۔ المنافقون:1) (جب آئیں تیرے پاس منافق کہیں ہم قائل ہیں تو رسول ہے اللہ کا اور اللہ جانتا ہے کہ تو اسکا رسول ہے اور اللہ گواہی دیتا ہے کہ یہ منافق جھوٹے ہیں۔) پھر آپ صلی اللہ علیہ و آلہ و سلم نے مجھے بلوایا اور یہ سورت پڑھنے کے بعد فرمایا کہ اللہ تعالیٰ نے تمہاری تصدیق کی ہے۔ یہ حدیث حسن صحیح ہے۔

٭٭ عبد بن حمید، عبید اللہ بن موسی، اسرائیل، سدی، ابو سعید ازدی، حضرت زید بن ارقم رضی اللہ تعالیٰ فرماتے ہیں کہ ہم ایک مرتبہ نبی اکرم صلی اللہ علیہ و آلہ و سلم کے ساتھ جنگ کے لیے گئے ہمارے ساتھ کچھ دیہاتی بھی تھے۔ ہم لوگ تیزی سے پانی کی طرف دوڑے۔ دیہاتی ہم سے پہلے وہاں پہنچ گئے اور ایک دیہاتی نے پہنچ کر حوض بھرا اور اس کے گرد پتھر لگا کر اس پر چمڑا ڈال دیا۔ (تاکہ کوئی اور پانی نہ لے سکے ) صرف اسکے ساتھی ہی وہاں آئیں۔ ایک انصاری اس کے پاس گیا اور اپنی اونٹنی کی مہار ڈھیلی کر دی تاکہ وہ پانی پی لے۔ لیکن دیہاتی نے انکار کر دیا۔ اس پر انصاری نے پانی کی روک ہٹا دی (تاکہ پانی بہہ جائے ) اس دیہاتی نے ایک لکڑی اٹھائی اور انصاری کے سر پر مار دی جس سے اس کا سر پھٹ گیا اور وہ منافقوں کے سردار عبداللہ بن ابی کے پاس آیا۔ یہ قصہ سن کر عبداللہ بن ابی نے کہا کہ ان لوگوں پر خرچ نہ کرو جو نبی اکرم صلی اللہ علیہ و آلہ و سلم کے ساتھ ہیں۔ یہاں تک کہ وہ ان کے پاس سے چلے جائیں۔ یعنی دیہاتی لوگ۔ یہ لوگ رسول اللہ صلی اللہ علیہ و آلہ و سلم کے پاس کھانے کے وقت حاضر ہوا کرتے تھے۔ عبداللہ بن ابی کے کہنے کا مقصد یہ تھا کہ کھانا اس وقت لے کر جایا کرو جب یہ لوگ جا چکیں جب ہم مدینہ واپس جائیں گے تو وہاں کے عزت دار لوگوں کو چاہیے کہ ذلیل لوگوں (یعنی اعراب) کو وہاں سے نکال دیں حضرت زید رضی اللہ تعالیٰ عنہ فرماتے ہیں کہ میں اس وقت نبی اکرم صلی اللہ علیہ و آلہ و سلم کے پیچھے سوار تھا۔ میں نے عبداللہ کی بات سنی اور پر اپنے چچا کو بتا دی۔ چچا نے رسول اللہ صلی اللہ علیہ و آلہ و سلم کو بتا دی اور آپ صلی اللہ علیہ و آلہ و سلم نے عبداللہ بن ابی کو بلوایا تو اس نے آ کر قسم کھائی اور اس بات کا انکار کر دیا کہ اس نے یہ نہیں کہا۔ حضرت زید رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم نے اسے سچا سمجھ کر مجھے جھٹلا دیا۔ پھر میرے چچا میرے پاس آئے اور کہنے لگے کہ تم یہی چاہتے تھے کہ رسول اللہ صلی اللہ علیہ و آلہ و سلم تم سے ناراض ہوں اور آپ صلی اللہ علیہ و آلہ و سلم اور مسلمان تمہیں جھٹلا دیں۔ حضرت زید رضی اللہ تعالیٰ فرماتے ہیں۔ مجھے اس کا اتنا دکھ ہوا کہ کسی اور کو نہ ہوا ہو گا۔ پھر میں نبی اکرم صلی اللہ علیہ و آلہ و سلم کے ساتھ سر جھکائے چل رہا تھا کہ نبی اکرم صلی اللہ علیہ و آلہ و سلم میرے پاس تشریف لائے اور میرا کان کھینچ کہ میرے سامنے ہنسنے لگے۔ مجھے اگر دنیا میں ہمیشہ رہنے کی خوشخبری بھی ملتی تو بھی میں اتنا خوش نہ ہوتا جتنا اس وقت ہوا۔ پھر حضرت ابو بکر رضی اللہ تعالیٰ عنہ مجھے ملے اور پوچھا کہ رسول اللہ صلی اللہ علیہ و آلہ و سلم نے تم سے کیا کہا؟ میں نے کہا کچھ فرمایا تو نہیں بس میرا کان ملا اور ہنسنے لگے۔ حضرت ابو بکر رضی اللہ تعالیٰ عنہ نے فرمایا تمہیں بشارت ہو۔ پھر حضرت عمر رضی اللہ تعالیٰ عنہ مجھ سے ملے۔ انہوں نے بھی اسی طرح پوچھا اور میں نے بھی وہی جواب دیا۔ چنانچہ صبح ہوئی تو رسول اللہ صلی اللہ علیہ و آلہ و سلم نے سورہ منافقون پڑھی۔ یہ حدیث حسن صحیح ہے۔

٭٭ محمد بن بشار، محمد بن ابی عدی، شعبہ، حکم بن عتیبہ، محمد بن کعب قرظی، حکم بن عتیبہ سے روایت ہے کہ میں نے محمد بن کعب قرظی سے چالیس سال پہلے زید بن ارقم رضی اللہ تعالیٰ عنہ کے حوالے سے یہ حدیث سنی کہ عبداللہ بن ابی نے غزوہ تبوک کے موقع پر کہا کہ جب ہم مدینہ جائیں گے تو وہاں کے عزت دار لوگ ذلیل لوگوں کو باہر کریں گے۔ وہ کہتے ہیں کہ میں رسول اللہ صلی اللہ علیہ و آلہ و سلم کے پاس آیا اور یہ بات بتائی تو عبداللہ بن ابی نے قسم کھائی کہ میں نے یہ بات نہیں کی۔ اس پر میری قوم کے لوگ مجھے ملامت کرتے ہوئے کہنے لگے کہ اس جھوٹ بولنے سے تمہارا کیا مقصد تھا؟ میں گھر آیا اور غمگین و حزین ہو کر سو گیا۔ پھر آپ صلی اللہ علیہ و آلہ و سلم میرے پاس تشریف لائے یا میں آپ صلی اللہ علیہ و آلہ و سلم کی خدمت میں حاضر ہوا تو آپ صلی اللہ علیہ و آلہ و سلم نے فرمایا اللہ نے تمہاری بات کی تصدیق کی ہے۔ پھر یہ آیت نازل ہوئی (ہُمُ الَّذِیْنَ یَقُوْلُوْنَ لَا تُنْفِقُوْا عَلیٰ مَنْ عِنْدَ رَسُوْلِ اللّٰہِ حَتّٰى یَنْفَضُّوْا) 63۔ المنافقون:7) (وہی ہیں جو کہتے ہیں مت خرچ کرو ان پر، جو پاس رہتے ہیں رسول اللہ صلی اللہ علیہ و آلہ و سلم کے یہاں تک کہ متفرق ہو جائیں۔) یہ حدیث حسن صحیح ہے۔

٭٭ ابن ابی عمر، سفیان، عمرو بن دینار، حضرت جابر بن عبداللہ فرماتے ہیں کہ ہم ایک غزوہ میں تھے۔ سفیان کہتے ہیں کہ لوگوں کا خیال ہے کہ یہ غزوہ بنی مصطلق کا واقعہ ہے۔ اس میں ایک مہاجر نے ایک انصاری کو دھتکار دیا۔ اس پر مہاجر کہنے لگے اے مہاجرو اور انصاری انصار کو پکارنے لگے۔ نبی اکرم صلی اللہ علیہ و آلہ و سلم نے جب یہ سنا تو فرمایا کیا بات ہے یہ جاہلیت کی پکار کی کیا وجہ ہے ؟ عرض کیا گیا کہ ایک مہاجر نے ایک انصاری کو دھتکار دیا ہے۔ آپ صلی اللہ علیہ و آلہ و سلم نے فرمایا کہ زمانہ جاہلیت کی (اس عادت) کو چھوڑ دو یہ بری چیز ہے۔ یہ بات عبداللہ بن ابی نے سنی تو کہنے لگا کہ ان لوگوں نے اس طرح کیا ہے ؟ جب ہم مدینہ جائیں گے تو وہاں کے معززین، ذلیل لوگوں کو وہاں سے نکال دیں گے۔ حضرت عمر رضی اللہ تعالیٰ عنہ فرمانے لگے یا رسول اللہ صلی اللہ علیہ و آلہ و سلم مجھے اجازت دیجئے کہ اس منافق کی گردن اتار دوں۔ آپ صلی اللہ علیہ و آلہ و سلم نے فرمایا جانے دو، ورنہ لوگ کہیں گے کہ محمد ( صلی اللہ علیہ و آلہ و سلم) اپنے ساتھیوں کو قتل کرتا ہے۔ حضرت عبداللہ بن عمر رضی اللہ تعالیٰ عنہما کے علاوہ دوسرے راوی کہتے ہیں کہ اس پر عبداللہ بن ابی کے بیٹے نے اپنے باپ سے کہا کہ اللہ کی قسم ہم اس وقت تک یہاں سے نہیں جائیں گے جب تک تم اس بات کا اقرار نہ کرو کہ تم ذلیل اور نبی اکرم صلی اللہ علیہ و آلہ و سلم معزز ہیں۔ پھر اس نے اقرار کیا۔ یہ حدیث حسن صحیح ہے۔

٭٭ عبد بن حمید، جعفر بن عون، ابو جناب کلبی، ضحاک بن مزاحم، ابن عباس سے روایت ہے کہ جس شخص کے پاس اتنا مال ہو کہ وہ حج بیت اللہ کے لیے جا سکے یا اس مال پر زکوٰۃ  واجب ہوتی ہو لیکن وہ نہ حج کرے اور نہ زکوٰۃ  دے تو موت کے وقت اس کی تمنا ہو گی کہ کاش میں واپس دنیا میں چلا جاؤں۔ ایک شخص نے عرض کیا ابن عباس رضی اللہ تعالیٰ عنہما اللہ سے ڈرو (دنیا میں ) لوٹنے کی تمنا تو کفار کریں گے۔ حضرت ابن عباس رضی اللہ تعالیٰ عنہ نے فرمایا میں اس کے متعلق تمہارے سامنے قرآن مجید پڑھتا ہوں پھر آیت پڑھی (یٰٓاَیُّہَا الَّذِیْنَ اٰمَنُوْا لَا تُلْہِکُمْ اَمْوَالُکُمْ وَلَآ اَوْلَادُکُمْ عَنْ ذِکْرِ اللّٰہِ ۚ وَمَنْ یَّفْعَلْ ذٰلِکَ فَاُولٰۗىِٕکَ ہُمُ الْخٰسِرُوْنَ      وَاَنْفِقُوْا مِنْ مَّا رَزَقْنٰکُمْ مِّنْ قَبْلِ اَنْ یَّاْتِیَ اَحَدَکُمُ الْمَوْتُ ) 63۔ المنافقون:9) (اے ایمان والو غافل نہ کر دیں تم کو تمہارے مال اور تمہاری اولاد اللہ کی یاد سے اور جو کوئی یہ کام کرے تو وہی لوگ ہیں خسارے میں اور خرچ کرو کچھ ہمارا دیا ہوا، اس سے پہلے کہ آپہنچے تم میں کسی کو موت۔ تب کہے اے رب کیوں نہ ڈھیل دی تو نے مجھ کو ایک تھوڑی سی مدت کہ میں خیرات کرتا اور ہو جاتا نیک لوگوں میں اور ہرگز نہ ڈھیل دے گا اللہ کسی جی کو۔ جب آ پہنچا اس کا وعدہ اور اللہ کو خبر ہے جو تم کرتے ہو۔ ) اس شخص نے پوچھا کہ زکوٰۃ  کتنے مال پر واجب ہوتی ہے۔ آپ صلی اللہ علیہ و آلہ و سلم نے فرمایا اگر دو سو درہم یا اس سے زیادہ ہو۔ پھر اس نے پوچھا کہ حج کب فرض ہوتا ہے۔ آپ صلی اللہ علیہ و آلہ و سلم نے فرمایا زاد راہ اور سواری ہونے پر۔

٭٭ عبد بن حمید، عبدالرزاق، ہم سے روایت کی عبد بن حمید نے انہوں نے عبدالرزاق سے وہ ثوری سے وہ یحیی بن ابی حیہ سے وہ ضحاک سے اور وہ ابن عباس رضی اللہ عنہما سے اور وہ نبی کریم صلی اللہ علیہ و سلم سے اسی کی مثل نقل کرتے ہیں۔ ابن عیینہ اور کئی راوی بھی یہ حدیث ابو خباب سے وہ ضحاک سے اور وہ ابن عباس رضی اللہ عنہما سے اسی طرح انہی کا قول نقل کرتے ہیں اور عبدالرزاق کی روایت سے یہ زیادہ صحیح ہے اور ابو خباب کا نام یحیی ہے۔ وہ حدیث میں قوی نہیں 

تفسیر سورۂ التغابن

محمد بن یحیی، محمد بن یوسف، اسرائیل، سماک بن حرب، عکرمہ، حضرت ابن عباس رضی اللہ تعالیٰ عنہما سے کسی نے اس آیت (یٰٓاَیُّہَا الَّذِیْنَ اٰمَنُوْٓا اِنَّ مِنْ اَزْوَاجِکُمْ وَاَوْلَادِکُمْ عَدُوًّا لَّکُمْ فَاحْذَرُوْہُمْ) 64۔ التغابن:14) (اے ایمان والو بے شک تمہاری بیویوں اور اولاد میں سے بعض تمہارے دشمن بھی ہیں سو ان سے بچتے رہو اور اگر تم معاف کرو اور درگزر کرو اور بخش دو تو اللہ بھی بخشنے والا نہایت رحم والا ہے۔) کی تفسیر پوچھی تو انہوں نے فرمایا کہ یہ وہ لوگ ہیں جو مکہ میں اسلام لائے تھے اور چاہتے تھے کہ رسول اللہ صلی اللہ علیہ و آلہ و سلم کے پاس حاضر ہوں لیکن انہیں انکی بیویوں اور اولاد نے روک دیا۔ چنانچہ وہ لوگ مدینہ آئے تو دیکھا کہ لوگ دین کو کافی سمجھنے لگے ہیں تو انہوں نے چاہا کہ آپ صلی اللہ علیہ و آلہ و سلم ان کو سزا دیں۔ اس پر اللہ تعالیٰ نے یہ آیت نازل فرمائی اور حکم دیا کہ ان سے ہوشیار رہو۔ یہ حدیث حسن صحیح ہے۔

سورۂ تحریم کی تفسیر

عبد بن حمید، عبدالرزاق، معمر، زہری، عبید اللہ بن عبداللہ بن ابی ثور، حضرت ابن عباس رضی اللہ تعالیٰ عنہما فرماتے ہیں کہ میں چاہتا ہوں کہ عمر رضی اللہ تعالیٰ عنہ سے ان دو عورتوں کے متعلق پوچھوں کہ ازواج مطہرات میں سے کون ہیں جن کے متعلق یہ آیات نازل ہوئی (اِنْ تَتُوْبَآ اِلَى اللّٰہِ فَقَدْ صَغَتْ قُلُوْبُکُمَا) 66۔ التحریم:4) (اگر تم دونوں توبہ کرتی ہو تو جھک پڑے ہیں دل تمہارے۔) یہاں تک کہ حضرت عمر رضی اللہ تعالیٰ عنہ نے حج کیا میں ان کے ساتھ ہی تھا۔ پھر میں نے برتن سے ان کو وضو کرانے کے لئے پانی ڈالنا شروع کیا اور اسی دوران ان سے عرض کیا کہ اے امیر المومنین رضی اللہ تعالیٰ عنہ وہ دو بیویاں کون سی ہیں جن کے متعلق یہ آیت نازل ہوئی۔ حضرت عمر رضی اللہ تعالیٰ عنہ فرمانے لگے تعجب ہے ابن عباس رضی اللہ تعالیٰ عنہ کہ تمہیں یہ بھی معلوم نہیں۔ زہری کہتے ہیں کہ حضرت عمر رضی اللہ تعالیٰ عنہ کو یہ برا لگا لیکن انہوں نے چھپایا نہیں اور فرمایا وہ عائشہ رضی اللہ تعالیٰ عنہا اور حفصہ رضی اللہ تعالیٰ عنہا ہیں۔ حضرت ابن عباس رضی اللہ تعالیٰ عنہ کہتے ہیں کہ پھر قصہ سنانے لگے کہ ہم قریش والے عورتوں کو دبا کر رکھتے تھے۔ جب ہم لوگ مدینہ آئے تو ایسے لوگوں سے ملے جن کی عورتیں ان پر غالب رہتی تھیں۔ میں ایک دن اپنی بیوی کو غصہ ہوا تو وہ مجھے جواب دینے لگی۔ مجھے یہ بہت ناگوار گزرا۔ وہ کہنے لگی تمہیں کیوں ناگوار گزرا ہے۔ اللہ کی قسم ازواج مطہرات بھی رسول اللہ صلی اللہ علیہ و آلہ و سلم کو جواب دیتی ہیں دن سے رات تک آپ صلی اللہ علیہ و آلہ و سلم سے (بات کرنا) ترک کر دیتی ہیں۔ میں نے دل میں سوچا کہ جس نے ایسا کیا وہ تو نقصان میں رہ گئی۔ میں قبیلہ بنوامیہ کے ساتھ عوالی کے مقام پر مقیم تھا۔ میرا ایک انصاری پڑوسی تھا۔ میں اور وہ باری باری نبی اکرم صلی اللہ علیہ و آلہ و سلم کی خدمت میں حاضر رہا کرتے تھے۔ ایک دن وہ اور ایک دن میں اور دونوں ایک دوسرے کو وحی وغیرہ کے متعلق بتایا کرتے تھے۔ ہم لوگوں میں (ان دنوں ) اس بات کا چرچا تھا کہ غسان ہم لوگوں سے جنگ کی تیاری کر رہا ہے۔ ایک دن میرا پڑوسی آیا اور رات کے وقت میرا دروازہ کھٹکھٹایا۔ میں نکلا تو کہنے لگا کہ ایک بڑی بات ہو گئی ہے۔ میں نے کہا کیا ہوا۔ کیا غسان آ گیا ہے۔ کہنے لگا اس سے بھی بڑی اور وہ یہ کہ رسول اللہ صلی اللہ علیہ و آلہ و سلم نے اپنی بیویوں کو طلاق دے دی ہے۔ میں نے اپنے دل میں کہا کہ حفصہ رضی اللہ تعالیٰ عنہا ناکام اور محروم ہو گئی۔ میں پہلے ہی سوچ رہا تھا کہ یہ ہونے والا ہے۔ حضرت عمر رضی اللہ تعالیٰ عنہ فرماتے ہیں کہ میں نے صبح کی نماز پڑھی اور کپڑے وغیرہ لے کر نکل کھڑا ہوا۔ جب حفصہ رضی اللہ تعالیٰ عنہا کے ہاں پہنچا تو وہ رو رہی تھی۔ میں نے پوچھا کیا رسول اللہ صلی اللہ علیہ و آلہ و سلم نے تمہیں طلاق دے دی ہے ؟ کہنے لگی مجھے نہیں معلوم۔ نبی اکرم صلی اللہ علیہ و آلہ و سلم اس جھرو کے میں الگ تھلگ ہو کر بیٹھ گئے ہیں، پھر میں ایک کالے لڑکے کے پاس گیا اور اسے کہا کہ رسول اللہ صلی اللہ علیہ و آلہ و سلم سے عمر رضی اللہ تعالیٰ عنہ کے لئے اجازت مانگو۔ وہ اندر گیا اور واپس آ کر بتایا کہ آپ صلی اللہ علیہ و آلہ و سلم نے کوئی جواب نہیں دیا۔ حضرت عمر رضی اللہ تعالیٰ عنہ فرماتے ہیں کہ پھر میں مسجد گیا تو دیکھا کہ منبر کے گرد چند آدمی بیٹھے ہوئے ہیں۔ میں بھی ان کے قریب بیٹھ گیا لیکن وہی سوچ غالب ہوئی تو وہ دوبارہ اس لڑکے کو اجازت لینے کے لئے بھیجا۔ اس نے واپس آ کر وہی جواب دیا۔ میں دوبارہ مسجد کی طرف آ گیا لیکن اس مرتبہ اور شدت سے اس فکر کا غلبہ ہوا اور میں پھر لڑکے کے پاس آیا اور اسے اجازت لینے کے لئے بھیجا۔ اس مرتبہ بھی اس نے واپس آ کر وہی جواب دیا کہ نبی اکرم صلی اللہ علیہ و آلہ و سلم نے کوئی جواب نہیں دیا۔ میں جانے کے لئے مڑا تو دفعۃً اس لڑکے نے مجھے پکارا اور کہا کہ اندر چلے جائیں رسول اللہ صلی اللہ علیہ و آلہ و سلم نے آپ کو اجازت دے دی ہے۔ میں داخل ہوا تو رسول اللہ صلی اللہ علیہ و آلہ و سلم ایک چٹائی پر تکیہ لگائے بیٹھے تھے۔ جس کے نشانات نبی اکرم صلی اللہ علیہ و آلہ و سلم کے دونوں جانب واضح تھے۔ میں نے عرض کیا یا رسول اللہ صلی اللہ علیہ و آلہ و سلم کیا آپ صلی اللہ علیہ و آلہ و سلم نے اپنی بیویوں کو طلاق دے دی؟ آپ صلی اللہ علیہ و آلہ و سلم نے فرمایا نہیں حضرت عمر رضی اللہ تعالیٰ عنہ فرماتے ہیں میں نے عرض کیا یا رسول اللہ صلی اللہ علیہ و آلہ و سلم دیکھئے ہم قریش والے عورتوں پر غالب رہتے تھے پھر جب ہم مدینہ آ گئے تو ہم ایسی قوم سے ملے جن کی عورتیں ان پر غالب ہوتی ہیں۔ اور انکی عادتیں ہماری عورتیں بھی سیکھنے لگیں۔ چنانچہ میں ایک مرتبہ اپنی بیوی پر غصہ ہوا تو وہ مجھے جواب دینے لگی تو مجھے بہت برا لگا تو کہنے لگی کہ تمہیں کیوں برا لگتا ہے۔ اللہ کی قسم رسول اللہ صلی اللہ علیہ و آلہ و سلم کی بیویاں بھی آپ صلی اللہ علیہ و آلہ و سلم کو جواب دیتی ہیں۔ اور ایسی بھی ہیں جو پورا پورا دن نبی اکرم صلی اللہ علیہ و آلہ و سلم سے خفا رہتی ہیں۔ حضرت عمر رضی اللہ تعالیٰ عنہ نے عرض کیا کہ پھر میں نے حفصہ رضی اللہ تعالیٰ عنہ سے پوچھا کہ کیا تم رسول اللہ صلی اللہ علیہ و آلہ و سلم کو جواب دیتی ہو؟ انہوں نے کہا ہاں اور ہم میں سے ایسی بھی ہیں۔ جو دن سے رات تک آپ صلی اللہ علیہ و آلہ و سلم سے خفا رہتی ہیں۔ میں نے کہا بے شک تم میں سے جس نے ایسا کیا وہ برباد ہو گئی۔ کیا تم میں سے کوئی اس بات سے نہیں ڈرتی کہ رسول اللہ صلی اللہ علیہ و آلہ و سلم کی ناراضگی کی وجہ سے اللہ اس سے ناراض نہ ہو جائیں اور وہ ہلاک ہو جائے اس پر رسول اللہ صلی اللہ علیہ و آلہ و سلم مسکرائے۔ حضرت عمر رضی اللہ تعالیٰ عنہ نے عرض کیا کہ میں نے حفصہ رضی اللہ تعالیٰ عنہا سے کہا تم نبی اکرم صلی اللہ علیہ و آلہ و سلم کے سامنے مت بولنا، ان سے کوئی چیز مت مانگنا۔ تمہیں جس چیز کی ضرورت ہو مجھ سے مانگ لیا کرو اور اس خیال میں مت رہو کہ تمہاری سوکن تم سے زیادہ خوبصورت اور رسول اللہ صلی اللہ علیہ و آلہ و سلم کو زیادہ محبوب ہے۔ (یعنی اس کی برابری نہ کر) اس مرتبہ رسول اللہ صلی اللہ علیہ و آلہ و سلم دوبارہ مسکرائے۔ حضرت عمر رضی اللہ تعالیٰ عنہ فرماتے ہیں کہ میں نے عرض کیا یا رسول اللہ صلی اللہ علیہ و آلہ و سلم کیا میں بیٹھا رہوں۔ آپ صلی اللہ علیہ و آلہ و سلم نے فرمایا۔ ہاں حضرت عمر رضی اللہ تعالیٰ عنہ فرماتے ہیں کہ پھر میں نے سر اٹھا کر دیکھا تو گھر میں تین کھانوں کے علاوہ کچھ نظر نہیں آیا۔ میں نے عرض کیا یا رسول اللہ صلی اللہ علیہ و آلہ و سلم اللہ سے دعا کیجئے کہ آپ صلی اللہ علیہ و آلہ و سلم کی امت پر کشادگی (وسعت رزق) کرے اس نے فارس اور روم کو اس کی عبادت نہ کرنے کے باوجود خوب مال دیا ہے۔ اس مرتبہ نبی اکرم صلی اللہ علیہ و آلہ و سلم اٹھ کر بیٹھ گئے اور فرمایا اے ابن خطاب کیا تم ابھی تک شک میں ہو، وہ لوگ تو ایسے ہیں کہ اللہ تعالیٰ نے ان کی نیکیوں کا بدلہ انہیں دنیا میں ہی دے دیا ہے۔ حضرت عمر رضی اللہ تعالیٰ عنہ نے فرمایا کہ نبی اکرم صلی اللہ علیہ و آلہ و سلم نے قسم کھائی تھی کہ ایک ماہ تک اپنی بیویوں کے پاس نہیں جائیں گے۔ اس پر اللہ تعالیٰ نے عتاب کیا اور آپ صلی اللہ علیہ و آلہ و سلم کو قسم کا کفارہ ادا کرنے کا حکم دیا۔ زہری کہتے ہیں کہ مجھے عروہ نے حضرت عائشہ رضی اللہ تعالیٰ عنہاکے حوالے سے بتایا کہ جب انتیس دن گزرے تو رسول اللہ صلی اللہ علیہ و آلہ و سلم میرے پاس تشریف لائے اور مجھ سے ابتداء کی اور فرمایا عائشہ رضی اللہ تعالیٰ عنہا میں تمہارے سامنے ایک بار کا ذکر کرتا ہوں تم جواب دینے میں جلدی نہ کرنا اور اپنے والدین سے مشورہ کر کے جواب دینا۔ پھر آپ صلی اللہ علیہ و آلہ و سلم نے یہ آیت پڑھی(یٰٓاَیُّہَا النَّبِیُّ قُلْ لِّاَزْوَاجِکَ اِنْ کُنْتُنَّ تُرِدْنَ الْحَیٰوۃَ الدُّنْیَا وَزِیْنَتَہَا فَتَعَالَیْنَ اُمَتِّعْکُنَّ وَاُسَرِّحْکُنَّ سَرَاحًا جَمِیْلًا) 33۔ الاحزاب:28) (یعنی اے نبی اپنی بیویوں سے کہہ دیجئے کہ اگر تم دنیاوی زندگی اور اس کی بہار چاہتی ہو تو آؤ میں تمہیں کچھ متاع (مال) دے کر بخوبی رخصت کر دوں اور اگر اللہ، اس کے رسول صلی اللہ علیہ و آلہ و سلم اور آخرت کو چاہتی ہو تو اللہ تعالیٰ نے نیک کر داروں کے لئے اجر عظیم مہیا کر رکھا ہے۔) حضرت عائشہ رضی اللہ تعالیٰ عنہا فرماتی ہیں اللہ کی قسم رسول اللہ صلی اللہ علیہ و آلہ و سلم اچھی طرح جانتے تھے کہ میرے ماں باپ مجھے رسول اللہ صلی اللہ علیہ و آلہ و سلم کو چھوڑنے کا حکم نہیں دیں گے۔ چنانچہ میں نے عرض کیا کہ اس میں والدین سے مشورہ لینے کی کیا ضرورت ہے۔ میں اللہ اور اسکے رسول اللہ صلی اللہ علیہ و آلہ و سلم اور آخرت کو ترجیح دیتی ہوں۔ معمر کہتے ہیں کہ مجھے ایوب نے بتایا کہ حضرت عائشہ رضی اللہ تعالیٰ عنہا نے عرض کیا یا رسول اللہ صلی اللہ علیہ و آلہ و سلم دوسری بیویوں کو نہ بتایئے گا کہ میں نے آپ صلی اللہ علیہ و آلہ و سلم کو اختیار کیا ہے۔ آپ صلی اللہ علیہ و آلہ و سلم نے جواب دیا کہ اللہ تعالیٰ نے مجھے پیغام پہنچانے کے لئے بھیجا ہے نہ کہ مشقت میں ڈالنے کے لئے۔ یہ حدیث حسن صحیح غریب ہے اور کئی سندوں سے ابن عباس رضی اللہ تعالیٰ عنہ سے منقول ہے۔

سورہ قلم کی تفسیر

یحیی بن موسی، ابو داؤد طیالسی، عبدالواحد سلیم کہتے ہیں کہ میں مکہ مکرمہ آیا تو عطاء بن ابی رباح سے ملاقات کی تو عرض کیا اے ابو محمد ہمارے ہاں کچھ لوگ تقدیر کا انکار کرتے ہیں۔ انہوں نے فرمایا میری ایک مرتبہ ولید بن عبادہ بن صامت سے ملاقات ہوئی تو انہوں نے اپنے والد کے حوالے سے رسول اللہ صلی اللہ علیہ و آلہ و سلم کا یہ ارشاد نقل کیا کہ اللہ تعالیٰ نے ہر چیز سے پہلے قلم کو پیدا کیا اور اسے حکم دیا کہ لکھو۔ اس نے ہمیشہ ہمیشہ ہونے والی ہر چیز لکھ دی اور اس حدیث میں ایک قصہ بھی ہے۔ یہ حدیث ابن عباس رضی اللہ تعالیٰ عنہ کی سند سے حسن صحیح غریب ہے۔

سورہ حاقہ کی تفسیر

عبد بن حمید، عبدالرحمن بن سعد، عمرو بن ابی قیس، سماک بن حرب، عبداللہ بن عمیرۃ، احنف بن قیس، حضرت عباس بن عبدالمطلب رضی اللہ تعالیٰ عنہما فرماتے ہیں کہ میں اور صحابہ رضی اللہ تعالیٰ عنہم کی ایک جماعت بطحاء کے مقام پر رسول اللہ صلی اللہ علیہ و آلہ و سلم کے ساتھ بیٹھے ہوئے تھے کہ ایک بدلی گزری لوگ اس کی طرف دیکھنے لگے۔ رسول اللہ صلی اللہ علیہ و آلہ و سلم نے پوچھا کہ کیا تم جانتے ہو کہ اس کا نام کیا ہے ؟ عرض کیا جی ہاں یہ بادل ہے۔ آپ صلی اللہ علیہ و آلہ و سلم نے فرمایا اور مزن بھی۔ عرض کیا جی ہاں مزن بھی۔ آپ صلی اللہ علیہ و آلہ و سلم نے فرمایا اور عنان بھی۔ عرض کیا جی ہاں عنان بھی پھر پوچھا کہ کیا تم لوگوں کو معلوم ہے کہ آسمان و زمین کے درمیان کتنا فاصلہ ہے ؟ عرض کیا نہیں اللہ کی قسم ہم نہیں جانتے۔ آپ صلی اللہ علیہ و آلہ و سلم نے فرمایا ان دونوں میں اکہتر (71)، بہتر (72) یا تہتر (72) برس کا فرق ہے۔ پھر اس سے اوپر کا آسمان بھی اتنا ہی دور ہے اور اسی طرح ساتوں آسمان گنوائے۔ پھر آپ صلی اللہ علیہ و آلہ و سلم نے فرمایا ساتوں آسمان پر ایک سمندر ہے اس کے نچلے اور اوپر کے کناروں کے درمیان بھی اتنا ہی فاصلہ ہے جتنا ایک آسمان سے دوسرے آسمان تک کا۔ اس کے اوپر آٹھ فرشتے ہیں جو پہاڑی بکروں کی طرح ہیں۔ ان کے کھروں اور ٹخنوں کا درمیانی فاصلہ بھی ایک آسمان سے دوسرے آسمان تک کاہے اور ان کی پیٹھ پر عرش ہے اس کے نچلے اور اوپر کے کنارے کے درمیان بھی ایک آسمان سے دوسرے آسمان تک کا فاصلہ ہے اور اس کے اوپر اللہ ہے۔ عبد بن حمید، یحیی بن معین کا قول نقل کرتے ہیں کہ عبدالرحمن بن سعد حج کے لئے کیوں نہیں جاتے تاکہ لوگ ان سے یہ حدیث سن سکیں۔ یہ حدیث حسن غریب ہے۔ ولید بن ابی ثور بھی سماک سے اسی کی مانند حدیث نقل کرتے ہیں، یہ مرفوع ہے۔ شریک بھی سماک سے اس کا کچھ حصہ موقوفاً نقل کرتے ہیں۔ عبدالرحمن وہ عبدالرحمن بن عبداللہ بن سعد رازی ہیں۔ یحیی بن موسی، عبدالرحمن بن سعد رازی سے اور وہ اپنے والد سے نقل کرتے ہیں کہ انہوں نے بخارا میں ایک شخص کو دیکھا جو خچر پر سوار تھا اور سر پر سیاہ عمامہ تھا۔ وہ کہتا تھا کہ یہ رسول اللہ صلی اللہ علیہ و آلہ و سلم نے اسے پہنایا ہے۔

سورہ معارج کی تفسیر

ابو کریب، رشدین بن سعد، عمرو بن حارث، دراج ابو السمح، ابو الہیثم، حضرت ابو سعید رضی اللہ تعالیٰ عنہ اس آیت (یَوْمَ تَکُوْنُ السَّمَآءُ کَالْمُہْلِ   ) 70۔ المعارج:8) (جس دن ہو گا آسمان جیسے تانبا پگھلا ہوا۔) کی تفسیر نبی اکرم صلی اللہ علیہ و آلہ و سلم سے نقل کرتے ہوئے فرماتے ہیں کہ مہل سے مراد تیل کی تلچھٹ ہے۔ پھر جب وہ اسے اپنے منہ کے قریب کرے گا تو اس کے منہ کی کھا اس میں گر جائے گی۔ یہ حدیث غریب ہے۔ ہم اس حدیث کو صرف رشدین کی روایت سے جانتے ہیں۔

تفسیر سورۃ الجن

عبد بن حمید، ابو الولید، ابو عوانہ، ابو بشر، سعید بن جبیر، حضرت ابن عباس رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے نہ جنوں کو دیکھا اور نہ ان کے سامنے قرآن کریم کی تلاوت کی۔ رسول اللہ صلی اللہ علیہ و آلہ و سلم اپنے صحابہ رضی اللہ تعالیٰ عنہ کے ساتھ عکاظ کے بازار جانے کے لئے نکلے تو شیطانوں اور وحی کے درمیان پردہ حائل کر دیا گیا اور ان پر شعلے برسنے لگے اس پر شیاطین اپنی قوم کے پاس واپس آئے تو انہوں نے پوچھا کہ کیا ہوا؟ کہنے لگے ہم سے آسمان کی خبریں روک دی گئی ہیں اور شعلے برسائے جا رہے ہیں۔ وہ کہنے لگے کہ یہ کسی نئے حکم کی وجہ سے ہے لہذا تم لوگ مشرق و مغرب میں گھوم پھر کر دیکھو کہ وہ کیا چیز ہے۔ جس کی وجہ سے ہم سے خبریں روک دی گئی ہیں وہ نکلے جو لوگ تہامہ کی طرف جا رہے تھے وہ رسول اللہ صلی اللہ علیہ و آلہ و سلم کے پاس نخلہ کے مقام پر پہنچے۔ آپ صلی اللہ علیہ و آلہ و سلم عکاظ کے بازار کی طرف جا رہے تھے۔ کہ اس جگہ فجر کی نماز پڑھنے لگے۔ جب جنوں نے قرآن سنا تو کان لگا کر سننے لگے کہ اللہ کی قسم یہی چیز ہے جو تم لوگوں تک خبریں پہنچنے سے روک رہی ہے پھر وہ واپس اپنی قوم کی طرف چلے گئے اور کہنے لگے اے قوم ہم نے ایک عجیب قرآن سنا ہے جو ہدایت کا راستہ دکھاتا ہے ہم اس پر ایمان لائے اور اپنے رب کے ساتھ کسی کو شریک نہیں کرتے۔ اس موقع پر اللہ تعالیٰ نے نبی اکرم صلی اللہ علیہ و آلہ و سلم پر یہ آیت نازل فرمائی (قُلْ اُوْحِیَ اِلَیَّ اَنَّہُ اسْتَمَعَ نَفَرٌ مِّنَ الْجِنِّ فَقَالُوْٓا اِنَّا سَمِعْنَا قُرْاٰنًا عَجَبًا) 72۔ الجن:1) (تو کہہ مجھ کو حکم آیا کہ سن گئے کتنے لوگ جنوں کے۔ پھر کہنے لگے ہم نے سنا ہے ایک قرآن عجیب کہ سمجھاتا ہے نیک راہ۔ سو ہم اس پر یقین لائے اور ہرگز نہ شریک بتلائیں گے ہم اپنے رب کا کسی کو۔ الجن۔) یعنی اللہ تعالیٰ نے جنوں کا قول ہی نازل کر دیا۔ پھر اسی سند سے ابن عباس رضی اللہ تعالیٰ عنہ ہی سے منقول ہے کہ یہ بھی جنوں کا ہی قول تھا (وَّاَنَّہٗ لَمَّا قَامَ عَبْدُ اللّٰہِ یَدْعُوْہُ کَادُوْا یَکُوْنُوْنَ عَلَیْہِ لِبَدًا) 72۔ الجن:19) (اور یہ کہ جب کھڑا ہو اللہ کا بندہ کہ اسکو پکارے لوگوں کا بندھنے لگتا ہے اس پر ٹھٹہ۔) فرماتے ہیں کہ جب انہوں نے رسول اللہ صلی اللہ علیہ و آلہ و سلم اور صحابہ رضی اللہ تعالیٰ عنہم کو نماز پڑھتے ہوئے دیکھا کہ جب رسول اللہ صلی اللہ علیہ و آلہ و سلم تو صحابہ کرام رضی اللہ تعالیٰ عنہم بھی پڑھنے لگے پھر جب آپ صلی اللہ علیہ و آلہ و سلم سجدہ کرتے تو صحابہ رضی اللہ تعالیٰ عنہم بھی سجدہ کرتے اور جب آپ صلی اللہ علیہ و آلہ و سلم رکوع کرتے تو صحابہ رضی اللہ تعالیٰ عنہم بھی رکوع کرتے۔ تو ان لوگوں کو صحابہ کرام رضی اللہ تعالیٰ عنہم کی اطاعت پر تعجب ہوا اور اپنی قوم سے کہنے لگے لَمَّا قَامَ عَبْدُ اللَّہِ یَدْعُوہُ کَادُوا یَکُونُونَ عَلَیْہِ لِبَدًا الآیۃ یہ حدیث حسن صحیح ہے۔

٭٭ محمد بن یحیی، محمد بن یوسف، اسرائیل، ابو اسحاق، سعید بن جبیر، ابن عباس سے روایت ہے کہ جن آسمان کی طرف چڑھا کرتے تھے کہ وحی کی باتیں سن سکیں چنانچہ ایک کلمہ سن کر نو بڑھا دیتے۔ لہذا جو بات سنی ہوتی وہ سچ ہو جاتی اور زیادہ کرتے تو جھوٹی ہو جاتی۔ پھر جب رسول اللہ صلی اللہ علیہ و سلم مبعوث ہوئے تو انکی بھینٹ چھن گئی انہوں نے ابلیس سے اس کا تذکرہ کیا۔ اس سے پہلے انہیں تاروں سے بھی نہں مارا جاتا تھا ابلیس کہنے لگا کہ یہ کسی نئے حادثے کی وجہ سے ہوا ہے جو زمین پر واقع ہوا ہے پھر اس نے اپنے لشکر روانہ کئے۔ انہوں نے نبی کریم صلی اللہ علیہ و سلم کو شاید مکہ کے دو پہاڑوں کے درمیان کھڑے ہو کر قرآن پڑھتے ہوئے پایا۔ چنانچہ واپس آئے اور اس سے ملاقات کر کے بتایا۔ وہ کہنے لگے یہی نیا واقعہ ہے جو زمین پر ہوا ہے۔ یہ حدیث حسن صحیح ہے۔

٭٭ عبد بن حمید، عبدالرزاق، معمر، زہری، ابو سلمہ، حضرت جابر بن عبداللہ رضی اللہ تعالیٰ عنہما فرماتے ہیں کہ میں نے رسول اللہ صلی اللہ علیہ و آلہ و سلم کو وحی کے متعلق بتاتے ہوئے سنا۔ آپ صلی اللہ علیہ و آلہ و سلم نے فرمایا میں چلا جا رہا تھا کہ آسمان سے ایک آواز آتی سنائی دی میں نے سر اٹھایا تو دیکھا کہ وہی فرشتہ ہے جو میرے پاس غار حرا میں آیا تھا۔ وہ آسمان و زمین کے درمیان ایک کرسی پر بیٹھا ہوا تھا۔ میں اس سے ڈر گیا اور لوٹ آیا۔ پھر میں نے کہا کہ مجھے کمبل اڑھاؤ۔ پھر مجھے کمبل اوڑھا دیا گیا اور یہ آیات نازل ہوئیں (یٰٓاَیُّہَا الْمُدَّثِّرُ   ۙ  قُمْ فَاَنْذِرْ  ۽  وَرَبَّکَ فَکَبِّرْ   ۽  وَثِیَابَکَ فَطَہِّرْ  ۽  وَالرُّجْزَ فَاہْجُرْ  ۽ ) 74۔ المدثر:1 تا 5) (اے لحاف میں لیٹنے والے کھڑا ہو پھر ڈر سنا دے اور اپنے رب کی بڑائی بول اور اپنے کپڑے پاک رکھ اور گندگی سے دور رہ۔ المدثر۔) یہ حدیث حسن صحیح ہے۔ اس حدیث کو یحیی بن ابی کثیر، ابو سلمہ بن عبدالرحمن سے بھی نقل کرتے ہیں۔

٭٭ عبد بن حمید، حسن بن موسی، ابن لہیعہ، دراج، ابو الہیثم، حضرت ابو سعید رضی اللہ تعالیٰ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا صعود جہنم میں ایک پہاڑ کا نام ہے دوزخی کو اس پر ستر برس میں چڑھایا جائے گا۔ اور پھر دھکیل دیا جائے گا اور پھر ہمیشہ اسی طرح ہوتا رہے گا۔ یہ حدیث غریب ہے۔ ہم اس حدیث کو صرف ابن لہیعہ کی روایت سے مرفوع جانتے ہیں۔ اس کا کچھ حصہ عطیہ نے بھی ابو سعید رضی اللہ تعالیٰ عنہ سے موقوفاً نقل کیا ہے۔

٭٭ ابن ابی عمر، سفیان، مجالد، شعبی، حضرت جابر رضی اللہ تعالیٰ عنہ سے روایت ہے فرماتے ہیں کہ چند یہودیوں نے صحابہ کرام رضی اللہ تعالیٰ عنہ سے پوچھا کہ تمہارے نبی کو معلوم ہے کہ جہنم کے کتنے خزانچی ہیں ؟ صحابہ کرام رضی اللہ تعالیٰ عنہ نے فرمایا ’ہمیں علم نہیں لیکن ہم پوچھیں گے‘۔ پھر ایک شخص نبی اکرم صلی اللہ علیہ و آلہ و سلم کے پاس آیا اور عرض کیا اے محمد صلی اللہ علیہ و آلہ و سلم آپ صلی اللہ علیہ و آلہ و سلم کے صحابہ رضی اللہ تعالیٰ عنہم آج ہار گئے آپ صلی اللہ علیہ و آلہ و سلم نے فرمایا کس طرح؟ کہنے لگا کہ یہودیوں نے ان سے پوچھا تھا کہ کیا تمہارا نبی جاتا ہے کہ جہنم کے کتنے خزانچی ہیں۔ آپ صلی اللہ علیہ و آلہ و سلم نے پوچھا کہ صحابہ رضی اللہ تعالیٰ عنہم نے کیا جواب دیا؟ کہنے لگا کہ انہوں نے کہا کہ ہم نبی اکرم صلی اللہ علیہ و آلہ و سلم سے پوچھے بغیر نہیں بتا سکتے۔ آپ صلی اللہ علیہ و آلہ و سلم نے فرمایا کہ کیا وہ قوم ہار گئی جس سے ایسی چیز کے بارے میں پوچھا گیا جو وہ نہیں جاتے ؟ (یعنی اس میں تو ہار نے والی کوئی بات نہیں ) بلکہ یہودیوں نے تو اپنے نبی سے کہا تھا کہ ہمیں اعلانیہ اللہ کا دیدار کرائے۔ اللہ کے ان دشمنوں کو میرے پاس لاؤ۔ میں ان سے پوچھتا ہوں کہ جنت کی مٹی کس چیز کی ہے ؟ اور وہ میدہ ہے۔ پھر جب وہ لوگ آئے تو آپ صلی اللہ علیہ و آلہ و سلم سے پوچھنے لگے کہ جہنم کے کتنے خزانچی ہیں۔ آپ صلی اللہ علیہ و آلہ و سلم نے ہاتھوں سے دو مرتبہ اشارہ کیا۔ ایک مرتبہ دس انگلیوں سے اور ایک مرتبہ نو انگلیوں سے (یعنی) یہودی کہنے لگے ہاں۔ پھر نبی اکرم صلی اللہ علیہ و آلہ و سلم نے ان سے پوچھا کہ جنت کی مٹی کس چیز کی ہے ؟ وہ چند لمحے چپ رہے اور پھر کہنے لگے اے ابو قاسم روٹی کس چیز کی ہے۔ آپ صلی اللہ علیہ و آلہ و سلم نے فرمایا میدے کی روٹی ہے۔ اس حدیث کو ہم صرف مجالد کی روایت سے اس سند سے جانتے ہیں۔

٭٭ حسن بن صباح بزار، زید بن حباب، سہیل بن عبداللہ قطعی، ثابت، حضرت انس بن مالک رضی اللہ تعالیٰ عنہ رسول اللہ صلی اللہ علیہ و آلہ و سلم سے اس آیت (ہُوَ اَہْلُ التَّقْوٰى وَاَہْلُ الْمَغْفِرَۃِ) 74۔ المدثر:56) (وہی ہے جس سے ڈرنا چاہیے اور وہی ہے بخشنے کے لائق) کی تفسیر نقل کرتے ہوئے فرماتے ہیں کہ اللہ تعالیٰ فرماتے ہیں کہ میں اس لائق ہوں کہ بندے مجھ سے ڈریں۔ پس جو مجھ سے ڈرا اور میرے ساتھ کسی کو شریک نہ ٹھہرایا تو میں اس کا اہل ہوں کہ اسے معاف کر دوں۔ یہ حدیث حسن غریب ہے۔ سہیل محدثین کے نزدیک قوی نہیں اور سہیل نے یہ حدیث ثابت سے نقل کی ہے۔

سورۂ قیامہ کی تفسیر

ابن ابی عمر، سفیان، موسیٰ بن ابی عائشہ، سعید بن جبیر، حضرت ابن عباس رضی اللہ تعالیٰ عنہ فرماتے ہیں کہ جب رسول اللہ صلی اللہ علیہ و آلہ و سلم پر قرآن نازل ہوتا تو اپنی زبان ہلاتے تاکہ اسے یاد کر لیں اس پر اللہ تعالیٰ نے یہ آیت نازل فرمائی (لَا تُحَرِّکْ بِہٖ لِسَانَکَ لِتَعْجَلَ بِہٖ) 75۔ القیامۃ:16) (نہ چلا تو اسکے پڑھنے پر اپنی زبان تاکہ جلدی اس کو سیکھ لے۔ وہ تو ہمارا ذمہ ہے اس کو جمع رکھنا تیرے سینہ میں اور پڑھنا تیری زبان سے ) چنانچہ راوی اپنے ہونٹ ہلا کر بتاتے اور سفیان نے بھی اپنے ہونٹ ہلا کر بتایا کہ رسول اللہ صلی اللہ علیہ و آلہ و سلم اس طرح ہونٹ ہلایا کرتے تھے۔ یہ حدیث حسن صحیح ہے۔ علی بن مدینی، یحیی بن سعید قطان سے نقل کرتے ہیں کہ سفیان ثوری، موسیٰ بن ابی عائشہ رضی اللہ تعالیٰ عنہا کی تعریف کیا کرتے تھے۔

٭٭ عبد بن حمید، شبابہ، اسرائیل، ثویر، حضرت ابن عمر رضی اللہ تعالیٰ عنہما کہتے ہیں کہ رسول اللہ صلی اللہ علیہ و آلہ و سلم نے فرمایا ادنی درجے کا جنتی بھی اپنے باغوں، بیویوں، خادموں اور تختوں کو ایک برس کی مسافت سے دیکھ سکے گا اور ان میں سب سے زیادہ بلند مرتبے والا وہ ہو گا جو اللہ رب العزت کا صبح و شام دیدار کرے گا۔ پھر آپ صلی اللہ علیہ و آلہ و سلم نے یہ آیات پڑھیں (وُجُوْہٌ یَّوْمَىِٕذٍ نَّاضِرَۃٌ    22ۙ  اِلٰى رَبِّہَا نَاظِرَۃٌ ) 75۔ القیامۃ:22) (کتنے منہ اس دن تازہ ہیں، اپنے رب کی طرف دیکھنے والے۔) یہ حدیث غریب ہے۔ اسے کئی لوگ اسرائیل سے اسی طرح مرفوعاً نقل کرتے ہیں۔ عبدالملک بن ابجر نے اسے ثویر کے حوالے سے ابن عمر رضی اللہ تعالیٰ عنہما کا قول نقل کیا ہے۔ پھر اشجعی نے بھی اسے سفیان سے انہوں نے ثویر سے انہوں نے مجاہد سے اور انہوں نے ابن عمر رضی اللہ تعالیٰ عنہما سے انہی کا قول نقل کیا ہے اور اس سند میں ثوری کے علاوہ کسی نے مجاہد کا ذکر نہیں کیا۔

سورۂ عبس کی تفسیر

سعید بن یحیی بن سعید اموی، ان کے والد، ہشام بن عروۃ، عروۃ، حضرت عائشہ رضی اللہ تعالیٰ عنہا سے روایت ہے کہ سورہ عبس عبداللہ بن ام مکتوم (نابینا صحابی) کے متعلق نازل ہوئی۔ ایک مرتبہ وہ نبی اکرم صلی اللہ علیہ و آلہ و سلم کی خدمت میں حاضر ہوئے اور عرض کیا یا رسول اللہ صلی اللہ علیہ و آلہ و سلم مجھے دین کا راستہ بتائے۔ آپ صلی اللہ علیہ و آلہ و سلم کے پاس اس وقت مشرکین کا ایک بڑا آدمی بیٹھا ہوا تھا۔ آپ صلی اللہ علیہ و آلہ و سلم اس سے باتیں کرتے رہے اور عبداللہ بن ام مکتوم رضی اللہ تعالیٰ عنہ سے اعراض کیا۔ انہوں نے عرض کیا کیا میری بات میں کوئی مضائقہ ہے۔ آپ صلی اللہ علیہ و آلہ و سلم نے فرمایا نہیں۔ اس پر یہ سورت نازل ہوئی۔ یہ حدیث غریب ہے بعض لوگوں نے اس حدیث کو ہشام بن عروہ سے اور وہ اپنے والد سے نقل کرتے ہیں کہ سورہ عبس حضرت عبداللہ بن ام مکتوم کے متعلق نازل ہوئی۔ اس سند میں حضرت عائشہ رضی اللہ تعالیٰ عنہا کا ذکر نہیں۔

٭٭ عبد بن حمید، محمد بن فضل، ثابت بن یزید، ہلال بن خباب، عکرمہ، حضرت ابن عباس رضی اللہ تعالیٰ عنہ رسول اللہ صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا کہ قیامت کے دن تم لوگ ننگے سر ننگے بدن اور بغیر ختنہ کے اٹھائے جاؤ گے۔ ایک عورت نے پوچھا کہ کیا سب ایک دوسرے کا ستر دیکھیں گے۔ آپ صلی اللہ علیہ و آلہ و سلم فرمایا اے فلاں عورت (لِکُلِّ امْرِۍ مِّنْہُمْ یَوْمَىِٕذٍ شَاْنٌ یُّغْنِیْہِ) 80۔عبس:37) (ہر مرد کو ان میں سے اس دن ایک فکر لگا ہوا ہے جو اسکے لئے کافی ہے۔) یہ حدیث حسن صحیح ہے اور کئی سندوں سے حضرت ابن عباس رضی اللہ تعالیٰ عنہ سے منقول ہے۔

سورہ تکویر کی تفسیر

عباس بن عبدالعظیم عنبری، عبدالرزاق، عبداللہ بن بحیر، عبدالرحمن بن یزید صنعائی، حضرت ابن عمر رضی اللہ عنہما فرماتے ہیں کہ نبی اکرم صلی اللہ علیہ و آلہ و سلم نے فرمایا جو شخص قیامت کا حال اپنی آنکھوں سے دیکھنا چاہے وہ سورہ تکویر، سورہ انفطار اور سورہ انشقاق پڑھ لے۔

سورہ مطففین کی تفسیر

قتیبہ، لیث، ابن عجلان، قعقاع بن حکیم، ابو صالح، حضرت ابو ہریرہ رضی اللہ تعالیٰ عنہ نبی اکرم صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا جب کوئی بندہ کوئی گناہ کرتا ہے تو اسکے دل پر ایک سیاہ نقطہ لگا دیا جاتا ہے۔ پھر وہ اگر اسے ترک کر دے یا استغفار کرے اور توبہ کرے تو اس کا دل صاف ہو جاتا ہے اور اگر دوبارہ گناہ کرے تو سیاہی بڑھا دی جاتی ہے یہاں تک کہ وہ سیاہی اسکے دل پر چھا جاتی ہے اور یہی وہ ران ہے جس کا ذکر اللہ تعالیٰ نے (کَلَّا بَلْ ۫ رَانَ عَلیٰ قُلُوْبِہِمْ مَّا کَانُوْا یَکْسِبُوْنَ ) 83۔ المطففین:14) (ہر گز نہیں بلکہ ان کے (برے ) کاموں سے ان کے دلوں پر زنگ لگ گیا ہے۔) میں کیا ہے۔ یہ حدیث حسن صحیح ہے۔

٭٭ یحیی بن درست بصری، حماد بن زید، ایوب، نافع، ابن عمر رضی اللہ عنہ سے روایت ہے وہ (یَّوْمَ یَقُوْمُ النَّاسُ لِرَبِّ الْعٰلَمِیْنَ) 83۔ المطففین:6) (جس دن سب لوگ رب العلمین کے سامنے کھڑے ہوں گے۔) کی تفسیر میں فرماتے ہیں کہ اس روز لوگ اس حالت میں کھڑے ہوں گے کہ وہ نصف کانوں تک پسینے میں ڈوبے ہوئے ہوں گے۔

٭٭ ہناد، عیسیٰ بن یونس، ابن عون، نافع، حضرت ابن عمر رضی اللہ تعالیٰ عنہما فرماتے ہیں کہ نبی اکرم صلی اللہ علیہ و آلہ و سلم نے یَوْمَ یَقُومُ النَّاسُ لِرَبِّ الْعَالَمِینَ الآیۃ کے متعلق فرمایا کہ ان میں سے کوئی نصف کانوں تک پسینے میں ڈوبا ہوا کھڑا ہو گا۔ یہ حدیث حسن صحیح ہے۔ اس باب میں حضرت ابو ہریرہ رضی اللہ تعالیٰ عنہ سے بھی روایت ہے۔

سورۂ انشقاق کی تفسیر

عبد بن حمید، عبید اللہ بن موسی، عثمان بن اسود، ابن ابی ملیکہ، حضرت عائشہ رضی اللہ تعالیٰ عنہا سے روایت ہے کہ رسول اللہ صلی اللہ علیہ و آلہ و سلم نے فرمایا جس سے حساب کتاب میں پوچھ گچھ کر لی گئی وہ برباد ہو گیا۔ وہ فرماتی ہیں کہ میں نے عرض کیا یا رسول اللہ صلی اللہ علیہ و آلہ و سلم اللہ تعالیٰ تو فرماتے ہیں کہ (فَاَمَّا مَنْ اُوْتِیَ کِتٰبَہٗ بِیَمِیْنِہٖ   ۙ  فَسَوْفَ یُحَاسَبُ حِسَابًا یَّسِیْرًا ) 84۔ الانشقاق: 7۔8) (سو جس کو ملا اعمال نامہ اسکے داہنے ہاتھ میں تو اس سے حساب لینگے آسان حساب۔) آپ صلی اللہ علیہ و آلہ و سلم نے فرمایا یہ تو صرف نیکیوں کا پیش ہونا ہے۔ یہ حدیث حسن صحیح ہے۔ محمد بن ابان اور کئی راوی بھی عبدالوہاب ثقفی سے وہ ایوب سے وہ ابن ابی ملیکہ سے وہ حضرت عائشہ رضی اللہ تعالیٰ عنہا سے اور وہ نبی اکرم صلی اللہ علیہ و آلہ و سلم سے اسی کی مانند حدیث نقل کرتی ہیں۔

٭٭  محمد بن عبید ہمدانی، علی بن ابی بکر، ہمام، قتادۃ، حضرت انس رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم نے فرمایا جس کا حساب کیا گیا وہ عذاب میں پڑ گیا۔ یہ حدیث قتادہ کی روایت سے غریب ہے وہ انس رضی اللہ تعالیٰ عنہ سے روایت کرتے ہیں۔ ہم اس حدیث کو صرف اسی سند سے مرفوع جانتے ہیں۔

سورۂ بروج کی تفسیر

عبد بن حمید، روح بن عبادۃ وعبید اللہ بن موسی، موسیٰ بن عبیدۃ، ایوب بن خالد، عبداللہ بن رافع، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا یوم موعود قیامت کا دن ہے اور یوم مشہود عرفات کا دن اور شاہد جمعہ کا دن ہے۔ سورج اس سے افضل (یعنی سے افضل) دن میں نہ طلوع ہوا اور نہ غروب۔ اس میں ایک گھڑی ایسی ہے کہ اگر کوئی مومن اس وقت اللہ تعالیٰ سے اچھی دعا کرے تو اللہ تعالیٰ اس کی دعا قبول فرماتا ہے اور اگر کسی چیز سے (بندہ مومن) پناہ مانگے تو اللہ تعالیٰ اسے پناہ دیتے ہیں۔ اس حدیث کو ہم صرف موسیٰ بن عبیدہ کی روایت سے جانتے ہیں۔ موسیٰ بن عبیدہ حدیث میں ضعیف ہیں۔ موسیٰ بن عبیدہ کو یحیی بن سعید وغیرہ نے حافظے کی وجہ سے ضعیف کہا ہے جبکہ شعبہ، سفیان ثوری اور کئی ائمہ، موسیٰ بن عبیدہ سے احادیث نقل کرتے ہیں۔ علی بن حجر بھی قران بن تمام اسدی سے اور وہ موسیٰ بن عبیدہ سے اسی سند سے اسی طرح کی حدیث نقل کرتے ہیں۔ موسیٰ بن عبیدہ زیدی کی کنیت ابو عبدالرزاق ہے۔ یحیی بن سعید قطان وغیرہ نے اسکے حفظ میں کلام کیا ہے۔

٭٭ محمود بن غیلان و عبد ابن حمید، عبدالرزاق، معمر، ثابت بنانی، عبدالرحمن بن ابی لیلی، حضرت صہیب رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم عصر کی نماز سے فراغت کے بعد آہستہ آہستہ کچھ پڑھا کرتے تھے۔ (ہمس کے معنی بعض کے نزدیک اسطرح ہونٹ ہلانا ہے کہ ایسا معلوم ہو کہ کوئی بات کر رہے ہیں۔)۔ عرض کیا گیا یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم عصر کی نماز پڑھ کر ہونٹوں کو حرکت دیتے ہیں۔ آپ صلی اللہ علیہ و آلہ و سلم نے فرمایا ایک نبی کو امت کی کثرت کا عجب ہوا تو انہوں نے دل ہی دل میں کہا کہ ان کا کون مقابلہ کر سکتا ہے۔ اس پر اللہ تعالیٰ نے وحی بھیجی کہ انہیں اختیار دیدیں کہ یا تو خود پر کسی دشمن کا مسلط ہونا اختیار کر لیں یا پھر ہلاکت۔ انہوں نے ہلاکت اختیار کی اور ان میں سے ایک ہی دن میں ستر ہزار آدمی مر گئے۔ راوی کہتے ہیں کہ رسول اللہ صلی اللہ علیہ و آلہ و سلم جب یہ حدیث بیان کرتے تو یہ بھی بیان کیا کرتے تھے کہ ایک بادشاہ ہوا کرتا تھا جس کا ایک کاہن تھا وہ اسے غیب کی خبریں بتایا کرتا تھا۔ اس کاہن نے کہا کہ میرے لیے ایک سمجھدار لڑکا تلاش کرو یا کہا کہ ذہین و فطین لڑکا تلاش کرو جسے میں اپنا یہ علم سکھا سکوں تاکہ ایسا نہ ہو کہ اگر میں مر جاؤں تو تم لوگوں میں سے یہ علم اٹھ جائے اور اس کا جاننے والا کوئی نہ رہے۔ لوگوں نے اس کے بتائے ہوئے اوصاف کے مطابق لڑکا تلاش کیا اور اسے کہا کہ روزانہ اس کاہن کے پاس حاضر ہوا کرو اور اس کے پاس آتے جاتے رہا کرو۔ اس نے آنا جانا شروع کر دیا۔ اس کے راستے میں ایک عبادت خانہ تھا جس میں ایک راہب ہوتا تھا۔ معمر کہتے ہیں کہ میرے خیال میں ان دنوں عبادت خانوں کے لوگ مسلمان ہوا کرتے تھے۔ چنانچہ وہ لڑکا جب بھی وہاں سے گزرتا تو اس راہب سے دین کے بارے میں کچھ باتیں سیکھتا یہاں تک کہ اس راہب نے اسے بتایا کہ میں اللہ کی عبادت کرتا ہوں۔ اس پر اس لڑکے نے راہب کے پاس زیادہ ٹھہرنا شروع کر دیا اور کاہن کے پاس کم کاہن نے اس کے گھر والوں کو پیغام بھیجا کہ اب وہ کم حاضر ہوتا ہے۔ لڑکے نے راہب کو یہ بات بتائی تو اس نے کہا کہ ایسا کرو کہ اگر تمہارے گھر والے پوچھیں کہ کہاں تھے۔ تو تم کہو کہ کاہن کے پاس اگر کاہن پوچھے تو کہو کہ گھر تھا۔ وہ اسی طرح کرتا رہا کہ ایک دن اس کا ایک ایسی جماعت پر گزر ہوا جنہیں کسی جانور نے روک رکھا تھا۔ بعض کا خیال ہے کہ وہ جانور شیر تھا۔ اس لڑکے نے ایک پتھر اٹھایا کہا کہ یا اللہ اگر راہب کی بات سچ ہے تو میں تجھ سے سوال کرتا ہوں کہ میں اسے قتل کر سکوں۔ پھر اس نے پتھر مارا جس سے وہ جانور مر گیا۔ لوگوں نے پوچھا کہ اسے کس نے قتل کیا کہنے لگے کہ اس لڑکے نے۔ لوگ حیران ہو گئے اور کہنے لگا کہ اس نے ایسا علم سیکھ لیا ہے جو کسی نے نہیں سیکھا۔ یہ بات ایک اندھے نے سنی تو اسے کہنے لگا کہ اگر تم میری بینائی لوٹا دو تو میں تمہیں اتنا، اتنا مال دوں گا۔ لڑکا کہنے لگا کہ میں تم سے اسکے علاوہ کچھ نہیں چاہتا کہ اگر تمہاری آنکھیں تمہیں مل جائیں تو تم اس پر ایمان لے آؤ جس نے تمہاری بینائی لوٹائی ہو۔ اس نے کہا ٹھیک ہے۔ پس لڑکے نے دعا کی اور اسکی آنکھوں کی بینائی آ گئی۔ اور وہ اس پر ایمان لے آیا۔ جب یہ خبر بادشاہ تک پہنچی تو اس نے سب کو بلوایا اور کہنے لگا کہ میں تم سب کو مختلف طریقوں سے قتل کر دوں گا۔ چنانچہ اس نے راہب اور اس سابق نابینا شخص میں سے ایک کو آرے سے چروا (قتل کر) دیا اور دوسرے کو کسی اور طریقے سے قتل کروا دیا۔ پھر لڑکے کے متعلق حکم دیا کہ اسے پہاڑ کی چوٹی پر لے جا کر گرا دو۔ وہ لوگ اسے پہاڑ پر لے گئے اور جب اس جگہ پہنچے جہاں سے اسے گرانا چاہتے تھے تو خود گرنے لگے یہاں تک کہ لڑکے کے علاوہ سب مر گئے۔ وہ لڑکا بادشاہ کے پاس واپس گیا تو بادشاہ نے حکم دیا کہ اسے سمندر میں ڈبو دیا جائے۔ وہ لوگ اسے لے کر سمندر کی طرف چل پڑے۔ لیکن اللہ تعالیٰ نے ان سب کو غرق کر دیا اور اس لڑکے کو بچا لیا۔ پھر وہ لڑکا بادشاہ کے پاس آیا اور کہنے لگا کہ تم مجھے اس وقت تک قتل نہیں کر سکتے جب تک مجھے باندھ کر تیر نہ چلاؤ اور تیر چلاتے وقت یہ نہ پڑھو بِسْمِ اللَّہِ رَبِّ ہَذَا الْغُلَامِ (اللہ کے نام سے جو اس لڑکے کا رب ہے۔) چنانچہ بادشاہ نے اسے باندھنے کا حکم دیا اور تیر چلاتے وقت اسی طرح کیا جس طرح لڑکے نے بتایا تھا۔ جب تیر مارا گیا تو اس نے اپنی کنپٹی پر ہاتھ رکھا اور مر گیا لوگ کہنے لگے کہ اس لڑکے نے ایسا علم حاصل کیا جو کسی کے پاس نہیں تھا۔ لہذا ہم سب بھی اسی کے معبود پر ایمان لاتے ہیں۔ تم تو تین آدمیوں کی مخالفت سے گھبرا رہے تھے لو یہ سارا عالم تمہارا مخالف ہو گیا ہے۔ اس پر بادشاہ نے خندق کھدوائی اور اس میں لکڑیاں جمع کر کے آگ لگوا دی۔ پھر لوگوں کو جمع کیا اور کہنے لگا کہ جو اپنے نئے دین کو چھوڑ دے گا۔ ہم بھی اسے چھوڑ دیں گے اور جو اس پر قائم رہے گا ہم اسے آگ میں پھینک دیں گے اس طرح وہ انہیں اس خندق میں ڈالنے لگا۔ (اس کے بارے میں ) اللہ تعالیٰ نے فرمایا  (قُتِلَ اَصْحٰبُ الْاُخْدُوْدِ   ۙ  النَّارِ ذَاتِ الْوَقُوْدِ  ۙ  اِذْ ہُمْ عَلَیْہَا قُعُوْدٌ   ۙ  وَّہُمْ عَلیٰ مَا یَفْعَلُوْنَ بِالْمُؤْمِنِیْنَ شُہُوْدٌ   ۭ  وَمَا نَقَمُوْا مِنْہُمْ اِلَّآ اَنْ یُّؤْمِنُوْا بِاللّٰہِ الْعَزِیْزِ الْحَمِیْدِ   ۙ ) 84۔ البروج:4 تا 8) (خندقوں والے ہلاک ہوئے جس میں آگ تھی بہت ایندھن والی، جبکہ وہ ان کے کناروں پر بیٹھے ہوئے تھے اور وہ ایمانداروں سے جو کچھ کہہ رہے تھے اس کو دیکھ رہے تھے اور ان سے اسی کا تو بدلہ لے رہے تھے کہ وہ اللہ زبردست خوبیوں والے پر ایمان لائے تھے۔) راوی کہتے ہیں کہ لڑکا تو دفن کر دیا گیا۔ کہا جاتا ہے کہ اس کی نعش حضرت عمر رضی اللہ تعالیٰ عنہ کے زمانے میں نکلی تھی اور اس کی انگلی اس وقت بھی اسی طرح اس کی کنپٹی پر رکھی ہوئی تھی جس طرح اس نے قتل ہوتے وقت رکھی تھی۔

سورۂ غاشیہ کی تفسیر

محمد بن بشار، عبدالرحمن بن مہدی، سفیان، ابو زبیر، حضرت جابر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا مجھے حکم دیا گیا ہے کہ لوگوں سے اس وقت تک جنگ کروں جب تک وہ لَا إِلَہَ إِلَّا اللَّہُ نہ کہنے لگیں۔ اگر ان لوگوں نے اس کا اقرار کر لیا تو مجھے سے اپنی جانوں اور مالوں کو محفوظ کر لیا اور ان کا حساب اللہ پر ہے۔ پھر آپ صلی اللہ علیہ و آلہ و سلمی یہ آیت پڑھی ( اِنَّمَآ اَنْتَ مُذَکِّرٌ   21ۭ  لَسْتَ عَلَیْہِمْ بِمُصَۜیْطِرٍ  22ۙ ) 88۔ الغاشیہ:21)  سو تو سمجھائے جا تیرا کام تو یہی سمجھانا ہے، تو نہیں ان پر داروغہ۔) یہ حدیث حسن صحیح ہے۔

سورۂ فجر کی تفسیر

ابو حفص عمرو بن علی، عبدالرحمن بن مہدی و ابو داؤد، ہمام، قتادہ، عمران بن عصام، رجل من اہل بصرہ، حضرت عمران بن حصین رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم سے (وَّالشَّفْعِ وَالْوَتْرِ ) 89۔ الفجر:3) (یعنی جفت اور طاق۔) کے متعلق پوچھا گیا تو آپ صلی اللہ علیہ و آلہ و سلم نے فرمایا اس سے مراد نمازیں ہیں۔ یعنی بعض جفت ہیں اور بعض طاق۔ یہ حدیث غریب ہیہم اس حدیث کو صرف قتادہ کی روایت سے جاتے ہیں۔ خالد بن قیس بھی اسے قتادہ ہی سے نقل کرتے ہیں۔

سورۃ الشمس کی تفسیر

ہارون بن اسحاق ہمدانی، عبدۃ بن سلیمان، ہشام بن عروۃ، حضرت عبداللہ بن زمعہ رضی اللہ تعالیٰ عنہ فرماتے ہیں کہ ایک مرتبہ میں نے رسول اللہ صلی اللہ علیہ و آلہ و سلم کو حضرت صالح علیہ السلام کی اونٹنی اور اسے زبح کرنے والے کے متعلق بیان کرتے ہوئے سنا پھر آپ صلی اللہ علیہ و آلہ و سلم نے (اِذِ انْۢبَعَثَ اَشْقٰىہَا)  91۔ الشمس:12) پڑھا (جب اٹھ کھڑا ہو ان میں کا بڑا بد بخت۔) اور فرمایا ایک بد بخت، شریر اور اپنی قوم کا طاقتور ترین شخص ( جو ابو زمعہ کی طرح تھا) اٹھا پھر فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ تم میں سے کوئی کیوں اپنی بیوی کو غلاموں کی طرح کوڑے مارے اور پھر دوسرے دن اسکے ساتھ سوئے بھی۔ پھر نبی اکرم صلی اللہ علیہ و آلہ و سلم نے نصیحت فرمائی کہ ٹھٹھہ مار کر مت ہنسا کرو اور فرمایا تم میں سے کوئی اپنے ہی کیے پر کیوں ہنسا ہے۔ یہ حدیث حسن صحیح ہے۔

سورۂ اللیل کی تفسیر

محمد بن بشار، عبدالرحمن بن مہدی، زائدہ بن قدامہ، منصور بن معتمر، سعد بن عبیدۃ، ابو عبدالرحمن سلمی، حضرت علی رضی اللہ تعالیٰ عنہ فرماتے ہیں کہ ہم ایک جنازہ کے ساتھ بقیع میں تھے کہ نبی اکرم صلی اللہ علیہ و آلہ و سلم تشریف لائے اور بیٹھ گئے ہم بھی بیٹھ گئے۔ آپ صلی اللہ علیہ و آلہ و سلم کے پاس ایک لکڑی تھی جس سے زمین کو کرید رہے تھے۔ پھر سر آسمان کی طرف اٹھایا اور فرمایا کوئی جان ایسی نہیں جس کا ٹھکانہ لکھا نہ جا چکا ہو۔ لوگ اپنے بارے میں لکھے گئے پر بھروسہ کیوں نہ کر بیٹھیں ؟ جو نیکی والا ہو گا وہ نیک عمل ہی کرے گا اور جو بد بخت ہو گا وہ اسی طرح کے عمل کرے گا۔ آپ صلی اللہ علیہ و آلہ و سلم نے فرمایا نہیں بلکہ عمل کرو۔ ہر ایک کے لئے وہی آسان کر دیا گیا ہے جس کے لئے وہ بنا ہے جو نیک بخت ہے اس کے لئے بھلائی کے کام آسان کر دیے گئے۔ پھر آپ صلی اللہ علیہ و آلہ و سلم نے یہ آیات پڑھیں (فَاَمَّا مَنْ اَعْطٰى وَاتَّقٰى   ۙ  وَصَدَّقَ بِالْحُسْنٰى   ۙ  فَسَنُیَسِّرُہٗ لِلْیُسْرٰى  ۭ  وَاَمَّا مَنْۢ بَخِلَ وَاسْتَغْنٰى  ۙ  وَکَذَّبَ بِالْحُسْنٰى   ۙ  فَسَنُیَسِّرُہٗ لِلْعُسْرٰى   10ۭ) 92۔ الیل:5 تا 10) (پھر جس نے دیا اور پرہیز گاری کی اور نیک بات کی تصدیق کی تو ہم اس کے لیے جنت کی راہیں آسان کر دیں گے لیکن جس نے بخل کیا اور بے پرواہ رہا اور نیک بات کو جھٹلایا تو ہم اس کے لئے جہنم کی راہیں آسان کر دیں گے۔) یہ حدیث حسن صحیح ہے۔

سورۂ ضحی کی تفسیر

ابن ابی عمر، سفیان بن عیینہ، اسود بن قیس، جندب بجلی، حضرت جندب بجلی رضی اللہ تعالیٰ عنہ فرماتے ہیں کہ ایک مرتبہ میں نبی اکرم صلی اللہ علیہ و آلہ و سلم کے ساتھ ایک نماز میں تھا کہ آپ صلی اللہ علیہ و آلہ و سلم کی انگلی سے خون نکل آیا۔ آپ صلی اللہ علیہ و آلہ و سلمی فرمایا تو ایک انگلی ہے۔ تجھ سے اللہ کی راہ میں اس تکلیف کی وجہ سے خون نکل آیا ہے راوی کہتے ہیں کہ کچھ عرصہ تک آپ صلی اللہ علیہ و آلہ و سلم کے پاس جبرائیل علیہ السلام نہ آئے تو مشرکین کہنے لے کہ محمد (صلی اللہ علیہ و آلہ و سلم) کو چھوڑ دیا گیا۔ اس پر یہ آیت نازل ہوئی (مَا وَدَّعَکَ رَبُّکَ وَمَا قَلٰى) 93۔ الضحی:3) (آپ کے رب نے نہ آپ کو چھوڑا ہے اور نہ بیزار ہوا ہے۔ ) یہ حدیث صحیح ہے۔ شعبہ او ثوری اس حدیث کو اسود بن قیس سے نقل کرتے ہیں۔

سورۂ الم نشرح کی تفسیر

محمد بن بشار، محمد بن جعفر وابن ابی عدی، سعید، قتادۃ، حضرت انس رضی اللہ تعالیٰ عنہ بن مالک اپنی قوم کے ایک شخص مالک بن صعصعہ سے نقل کرتے ہیں کہ رسول اللہ صلی اللہ علیہ و آلہ و سلم نے فرمایا کہ ایک مرتبہ میں بیت اللہ کے پاس بیٹھا ہوا تھا۔ میں نہ ہی سو رہا تھا اور نہ ہی جاگ رہا تھا۔ کہ ایک شخص کی آواز سنی۔ اس کے ساتھ دو اور بھی تھے۔ وہ لوگ ایک طشت لائے جس میں زمزم تھا۔ اس نے میرے سینے کو چاک کیا۔ یہاں تک کہ قتادہ کہتے کہ میں نے انس رضی اللہ تعالیٰ عنہ سے پوچھا کیا مطلب تو انہوں نے فرمایا کہ پیٹ کے نیچے تک پھر میرے دل کو نکالا اور آب زمزم سے دھونے کے بعد واپس اسی جگہ لگا دیا پھر اس میں ایمان اور حکمت بھر دیا گیا۔ اس حدیث میں ایک طویل قصہ ہے۔ یہ حدیث حسن صحیح ہے اور اس باب میں ابو زر رضی اللہ تعالیٰ عنہ سے بھی روایت ہے۔

سورۂ التین کی تفسیر

ابن ابی عمر، سفیان، اسماعیل بن امیہ، رجل بدوی، حضرت ابو ہریرہ رضی اللہ تعالیٰ عنہ فرماتے ہیں کہ جو شخص سورہ وَالتِّینِ وَالزَّیْتُونِ پڑھے أَلَیْسَ اللَّہُ بِأَحْکَمِ الْحَاکِمِینَ تک پہنچے تو یہ کہے بَلَی وَأَنَا عَلَی ذَلِکَ مِنْ الشَّاہِدِینَ (یعنی میں بھی اس پر گواہی دینے والوں میں سے ہوں ) یہ حدیث اس سند سے اعرابی کے واسطے سے حضرت ابو ہریرہ رضی اللہ تعالیٰ عنہ سے مروی ہے۔ اس اعرابی کا نام نہیں لیا گیا۔

سورۂ علق کی تفسیر

عبد بن حمید، عبدالرزاق، معمر، عبدالکریم جزری، عکرمہ، حضرت ابن عباس رضی اللہ تعالیٰ عنہ (سَنَدْعُ الزَّبَانِیَۃَ) 96۔ العلق:18) (ہم بھی موکلین دوزخ کو بلا لیں گے۔) کی تفسیر میں فرماتے ہیں کہ ابو جہل نے کہا کہ اگر محمد (صلی اللہ علیہ و آلہ و سلم) کو نماز پڑھتے ہوئے دیکھا تو انکی گردن روند دوں گا۔ آپ صلی اللہ علیہ و آلہ و سلم نے فرمایا اگر اس نے ایسا کیا تو فرشتے اسے دیکھتے ہی پکڑ لیں گے۔ یہ حدیث حسن غریب صحیح ہے۔

٭٭ ابوسعید اشج، ابو خالد احمر، داؤد بن ابی ہند، عکرمہ، حضرت ابن عباس رضی اللہ تعالیٰ عنہ فرماتے ہیں کہ ایک مرتبہ رسول اللہ صلی اللہ علیہ و آلہ و سلم نماز پڑھ رہے تھے کہ بو جہل آیا اور کہنے لگا کیا میں نے تمہیں اس سے منع نہیں کیا (تین مرتبہ یہی جملہ دھرایا) آپ صلی اللہ علیہ و آلہ و سلم نماز سے فارغ ہوئے تو اسے ڈانٹا۔ وہ کہنے لگا تم جانتے ہو کہ مجھ سے زیادہ کسی کے ہم نشین نہیں ہیں۔ اس پر اللہ تعالیٰ نے یہ آیات نازل فرمائیں (فَلْیَدْعُ نَادِیَہٗ    17ۙ  سَنَدْعُ الزَّبَانِیَۃَ    18ۙ) 96۔ العلق:17۔18) (پس وہ اپنی مجلس والوں کو بلا لے ہم بھی موکلین دوزخ کو بلائیں گے۔) حضرت ابن عباس رضی اللہ تعالیٰ عنہ فرماتے ہیں کہ اللہ کی قسم اگر وہ اپنے دوستوں کو بلا لیتا تو اللہ کے فرشتے اسے پکڑ لیتے۔ یہ حدیث حسن غریب صحیح ہے۔ اس باب میں ابو ہریرہ رضی اللہ تعالیٰ عنہ سے بھی روایت ہے۔

سورۂ قدر کی تفسیر

محمود بن غیلان، ابو داؤد طیالسی، قاسم بن فضل حدانی، حضرت یوسف بن سعد رضی اللہ تعالیٰ عنہ سے روایت ہے کہ ایک شخص نے حضرت حسن بن علی رضی اللہ تعالیٰ عنہ سے حضرت معاویہ رضی اللہ تعالیٰ عنہ کے ہاتھ پر بیعت کر لینے کے بعد کہا کہ آپ نے مسلمانوں نے منہ پر کالک مل دی۔ انہوں نے فرمایا اللہ تم پر رحم فرمائے مجھے الزام مت دو۔ پھر فرمایا کہ رسول اللہ صلی اللہ علیہ و آلہ و سلم کو اپنے منبر پر بنوامیہ کے لوگ نظر آئے تو آپ صلی اللہ علیہ و آلہ و سلم نے اس کے متعلق پوچھا تو اللہ تعالیٰ نے فرمایا (إِنَّا أَعْطَیْنَاکَ الْکَوْثَرَ) 108۔ الکوثر:1)  (اے محمد صلی اللہ علیہ و آلہ و سلم ہم نے آپ کو (جنت کی ایک نہر) کوثر عطا کی ہے ) پھر یہ سورت نازل ہوئی (اِنَّآ اَنْزَلْنٰہُ فِیْ لَیْلَۃِ الْقَدْرِ      وَمَآ اَدْرٰىکَ مَا لَیْلَۃُ الْقَدْرِ   ۭ  لَیْلَۃُ الْقَدْرِ ڏ خَیْرٌ مِّنْ اَلْفِ شَہْرٍ  ) 97۔ القدر:1 تا 3) (بے شک ہم نے اس (قرآن) کو شب قدر میں اتارا ہے اور آپ کو کیا معلوم کہ شب قدر کیا ہے۔ شب قدر ہزار مہینوں سے بہتر ہے۔) اے محمد ( صلی اللہ علیہ و آلہ و سلم) آپ صلی اللہ علیہ و آلہ و سلم کے بعد بنو امیہ بادشاہ ہوں گے۔ قاسم کہتے ہیں کہ ہم نے انکی (یعنی بنوامیہ کی) حکومت کے دن گنے تو انہیں پورے کے پورے ایک ہزار ماہ پایا۔ نہ ایک دن کم نہ زیادہ۔ یہ حدیث غریب ہے۔ ہم اس حدیث کو صرف اسی سند سے قاسم بن فضل کی روایت سے جانتے ہیں بعض اسے قاسم بن فضل سے اور وہ یوسف بن مازن سے نقل کرتے ہیں۔ قاسم بن فضل حدانی کو یحیی بن سعید اور عبدالرحمن بن مہدی نے ثقہ قرار دیا ہے۔ اس سند میں یوسف بن سعد مجہول ہیں۔ ہم اسے ان الفاظ سے صرف اسی سند سے جانتے ہیں۔

٭٭ ابن ابی عمر، سفیان، عبدۃ بن ابی لبابہ و عاصم، حضرت زربن حبیش رضی اللہ تعالیٰ عنہ فرماتے ہیں کہ میں نے ابی بن کعب رضی اللہ تعالیٰ عنہ سے کہا کہ تمہارے بھائی عبداللہ بن مسعود رضی اللہ تعالیٰ عنہ کہتے ہیں کہ جو شخص سال بھر جاگے گا (یعنی رات کو عبادت کرے گا) وہ سب قدر کو پا لے گا۔ حضرت ابی بن کعب رضی اللہ تعالیٰ عنہ نے فرمایا اللہ تعالیٰ ابو عبدالرحمن (یعنی عبداللہ بن مسعود رضی اللہ تعالیٰ عنہ) کی مغفرت کرے وہ جانتے تھے کہ یہ رات رمضان کے آخری عشرے میں ہے اور یہ کہ یہ ستائیسویں رات ہے لیکن انہوں نے چاہا کہ لوگ اس پر بھروسہ کر کے نہ بیٹھ جائیں پھر انہوں نے قسم کھائی کہ یہ وہی ستائیسویں شب ہے۔ میں نے عرض کیا اے ابومنذر (یعنی ابی بن کعب رضی اللہ تعالیٰ عنہ) تم کس طرح کہہ سکتے ہو۔ انہوں نے فرمایا اس نشانی یا فرمایا اس علامت کی وجہ سے جو نبی اکرم صلی اللہ علیہ و آلہ و سلم نے ہمیں بتائی کہ اس دن سورج اس طرح نکلتا ہے کہ اس میں شعاع نہیں ہوتی۔ یہ حدیث حسن صحیح ہے۔

سورۂ لم تکن کی تفسیر
محمد 
بن بشار، عبدالرحمن بن مہدی، سفیان، حضرت مختار بن فلفل کہتے ہیں کہ میں نے حضرت انس بن مالک رضی اللہ تعالیٰ عنہ کو فرماتے ہوئے سنا کہ ایک شخص نے رسول اللہ صلی اللہ علیہ و آلہ و سلم کو اس طرح بکارا یَا خَیْرَ الْبَرِیَّۃِ (اے تمام مخلوق سے بہتر) تو آپ صلی اللہ علیہ و آلہ و سلم نے فرمایا اس سے مراد حضرت ابراہیم علیہ السلام ہیں۔ یہ حدیث حسن صحیح ہے۔

سورۂ زلزال کی تفسیر

سوید بن نصر، عبداللہ بن مبارک، سعید بن ابی ایوب، یحیی بن ابی سلیمان، سعید مقبری، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے یہ آیت پڑھی (یَوْمَىِٕذٍ تُحَدِّثُ اَخْبَارَہَا) 9۔ الزلزلہ:4) (اس دن وہ اپنی خبریں بیان کرے گی۔) اور فرمایا کہ جانتے ہو کہ اسکی خبریں کیا ہیں ؟ عرض کیا اللہ اور اسکا رسول صلی اللہ علیہ و آلہ و سلم زیادہ جانتے ہیں۔ آپ صلی اللہ علیہ و آلہ و سلم نے فرمایا اس کی خبریں یہ ہیں کہ یہ ہر مرد و عورت کے متعلق بتائے گی کہ اس نے اس پر (یعنی زمین پر) کیا کیا اور کہے گی کہ اس نے اس طرح کیا، اس طرح کیا۔ یہ حدیث حسن صحیح ہے۔

سورۂ تکاثر کی تفسیر

محمود بن غیلان، وہب بن جریر، شعبہ، قتادۃ، مطرف بن عبداللہ بن شخیر، حضرت عبداللہ بن شخیر فرماتے ہیں کہ میں رسول اللہ صلی اللہ علیہ و آلہ و سلم کی خدمت میں حاضر ہوا آپ صلی اللہ علیہ و آلہ و سلم سورہ تکاثر پڑھ رہے تھے پھر فرمایا ابن آدم کہتا ہے کہ یہ میرا مال ہے۔ یہ میرا مال ہے حالانکہ (اے ابن آدم) تیرا مال تو صرف وہی ہے جو تو نے صدقے کے طور پر دے دیا، یا پہن کر پرانا کر دیا۔ یہ حدیث حسن صحیح ہے۔

٭٭ ابو کریب، حکام بن سلم رازی، عمرو بن ابی قیس، حجاج، منہال بن عمرو، زر بن حبیش، حضرت علی رضی اللہ عنہ سے روایت ہے کہ ہم عذاب قبر کے بارے میں شک ہی میں تھے یہاں تک کہ یہ سورت نازل ہوئی أَلْہَاکُمْ التَّکَاثُرُ ابو کریب اپنی سند میں عمرو بن قیس سے ابن ابی لیلی کے حوالے سے منہال سے روایت کرتے ہیں۔ یہ حدیث غریب ہے۔

٭٭ ابن ابی عمر، سفیان، محمد بن عمرو بن علقمہ، یحیی بن عبدالرحمن بن حاطب، حضرت عبداللہ بن زبیر اپنے والد سے روایت کرتے ہیں کہ جب یہ آیت نازل (ثُمَّ لَتُسَْلُنَّ یَوْمَىِٕذٍ عَنِ النَّعِیْمِ) 102۔ التکاثر:8) (پھر اس دن تم سے نعمتوں کے متعلق پوچھا جائے گا۔) تو زبیر رضی اللہ تعالیٰ عنہ نے پوچھا یا رسول اللہ صلی اللہ علیہ و آلہ و سلم کونسی نعتوں کے متعلق پوچھا جائے گا۔ ہمارے پاس کھجور اور پانی کے علاوہ ہے کیا؟ آپ صلی اللہ علیہ و آلہ و سلم نے فرمایا یہ نعمتیں عنقریب تمہیں ملیں گی۔ یہ حدیث حسن ہے۔

٭٭ عبد بن حمید، احمد بن یونس، ابو بکر بن عیاش، محمد بن عمرو، ابو سلمہ، حضرت ابو ہریرہ سے روایت ہے کہ یہ آیت نازل ہوئی (ثُمَّ لَتُسَْلُنَّ یَوْمَىِٕذٍ عَنِ النَّعِیْمِ) 102۔ التکاثر:8) تو صحابہ کرام رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم ہمارے پاس دو ہی تو چیزیں ہیں پانی اور کھجور۔ پھر ہم سے کن نعمتوں کے بارے میں پوچھا جائے گا؟ دشمن حاضر ہے اور تلواریں ہمارے کاندھوں پر ہیں۔ نبی اکرم نے فرمایا یہ نعمتیں عنقریب تمہیں ملیں گی۔ ابن عیینہ کی محمد بن عمرو سے منقول حدیث میرے نزدیک اس حدیث سے زیادہ صحیح ہے اس لیے کہ سفیان بن عیینہ، ابو بکر بن عیاش سے احفظ اور زیادہ صحیح ہیں۔

٭٭ عبد بن حمید، شبابہ، عبداللہ بن علاء، ضحاک بن عبدالرحمن بن عرزم اشعری، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا قیامت کے دن بندے سب سے پہلے نعمتوں کے متعلق پوچھا جائے گا کہ کیا ہم نے تیرے جسمکو صحت عطا نہیں کی۔ کیا ہم نے تجھے ٹھنڈے پانی سے سیر نہیں کیا۔ یہ حدیث غریب ہے۔ ضحاک، ضحاک بن عبدالرحمن بن عرزب ہیں۔ انہیں ابن عرزم بھی کہا جاتا ہے۔

سورۂ کوثر کی تفسیر

عبد بن حمید، عبدالرزاق، معمر، قتادہ، حضرت انس سورہ کوثر کی تفسیر میں نبی اکرم سے نقل کرتے ہیں کہ آپ نے فرمایا کوثر جنت کی ایک نہر ہے راوی کہتے ہیں کہ نبی اکرم نے مزید فرمایا میں نے جنت میں ایک نہر دیکھی جس کے دونوں کناروں پر موتیوں کے خیمے تھے۔ میں نے جبرائیل سے پوچھا کہ یہ کیا ہے ؟ اس نے کہا کہ یہ کوثر ہے جو اللہ تعالیٰ نے آپ کو عطا کی ہے۔ یہ حدیث حسن صحیح ہے۔

٭٭ احمد بن منیع، سریج بن نعمان، حکم بن عبدالملک، قتادہ، حضرت انس سے روایت ہے کہ رسول اللہ صلی اللہ علیہ و آلہ و سلم نے فرمایا۔ میں جنت میں چل رہا تھا کہ میں نے ایک نہر دیکھی جس کے دونوں کناروں پر موتیوں کے خیمے تھے۔ میں نے فرشتے سے پوچھا کہ یہ کیا ہے ؟ اس نے کہا کہ یہ کوثر ہے جو اللہ تعالیٰ نے آپ صلی اللہ علیہ و آلہ و سلم عطا کی ہے۔ پھر انہوں نے ہاتھ مارا اور اسکی مٹی نکالی، تو وہ مشک تھی۔ پھر میرے سامنے سدرۃ المنتہی آ گئی اور میں نے اس کے قریب عظیم نور دیکھا۔ یہ حدیث حسن صحیح ہے اور کئی سندوں سے انس رضی اللہ تعالیٰ عنہ سے منقول ہے۔

٭٭ ہناد، محمد بن فضیل، عطاء سائب، محارب بن دثار، حضرت عبداللہ بن عمر سے روایت ہے وہ فرماتے ہیں کہ رسول اللہ صلی اللہ علیہ و آلہ و سلم نے فرمایا کوثر جنت کی ایک نہر ہے جس کے دونوں جانب سونے کے خیمے ہیں۔ اس کا پانی موتی اور یاقوت پر بہتا ہے۔ اسکی مٹی مشک سے زیادہ خوشبودار ہے۔ اس کا پانی شہد سے زیادہ میٹھا اور برف سے زیادہ سفید ہے۔ یہ حدیث حسن صحیح ہے۔

سورۂ فتح کی تفسیر

عبد بن حمید، سلیمان بن داؤد، شعبہ، بشر، سعید بن جبیر، حضرت ابن عباس سے روایت ہے کہ حضرت عمر رضی اللہ تعالیٰ عنہ صحابہ کرام رضی اللہ تعالیٰ عنہ کی موجودگی میں مجھ سے مسائل پوچھتے تھے۔ ایک مرتبہ عبدالرحمن بن عوف رضی اللہ تعالیٰ عنہ نے فرمایا آپ ان سے مسائل پوچھتے ہیں۔ جبکہ یہ ہماری اولاد کے برابر ہیں۔ حضرت عمر رضی اللہ تعالیٰ عنہ نے فرمایا تم اچھی طرح جانتے ہو کہ میں کیوں اس سے پوچھتا ہوں۔ پھر ابن عباس رضی اللہ تعالیٰ عنہ سے (اِذَا جَآءَ نَصْرُ اللّٰہِ وَالْفَتْحُ  ۙ) 110۔ النصر:1) (جب اللہ کی مدد اور فتح آ چکی۔) کی تفسیر پوچھی تو انہوں نے فرمایا اس میں نبی اکرم کو اللہ کی طرف سے وفات کی خبر دی گئی ہے۔ پھر پوری سورت پڑھی۔ اس پر حضرت عمر رضی اللہ تعالیٰ عنہ فرماتے ہیں کہ میں بھی وہی جانتا ہوں جو تم جانتے ہو۔ یہ حدیث حسن صحیح ہے۔

٭٭ محمد بن بشار، محمد بن جعفر، شعبہ، ابو بشر سے وہ شعبہ سے اور وہ ابو بشر سے اسی سند سے اسی کی مانند نقل کرتے ہیں لیکن اسکے یہ الفاظ ہیں۔ اَتَساَلہُ وَلَنَا اَبنَآءَ مِثْلُہُ یہ حدیث حسن صحیح ہے۔

سورۂ لہب کی تفسیر

ہناد و احمد بن منیع، ابو معاویہ، اعمش، عمرو بن مرۃ، سعید بن جبیر، حضرت ابن عباس سے روایت ہے کہ ایک دن رسول اللہ صفا پر چڑھے اور پکارنے لگے یا صباحاہ اس پر قریش آپ کے پاس جمع ہو گئے۔ آپ نے فرمایا میں تمہیں سخت عذاب سے ڈراتا ہوں۔ دیکھو اگر میں تم سے یہ کہوں کہ دشمن صبح یا شام کو تم تک پہنچنے والا ہے تو کیا تم میری تصدیق کرو گے ؟ ابو لہب کہنے لگا۔ کیا تم نے ہمیں اسی لیے جمع کیا تھا، تیرے ہاتھ ٹوٹ جائیں۔ اس پر اللہ تعالیٰ نے (تَبَّتْ یَدَا أَبِی لَہَبٍ وَتَبَّ) 111۔لہب:1) نازل فرمائی (ابولہب کے دونوں ہاتھ ٹوٹ گئے اور وہ ہلاک ہو گیا۔) یہ حدیث حسن صحیح ہے۔

سورۂ اخلاص کی تفسیر

احمد بن منیع، ابو سعد، صنعانی، ابو جعفر رازی، ربیع بن انس، ابو العالیہ، حضرت ابی بن کعب فرماتے ہیں کہ مشرکین نبی اکرم صلی اللہ علیہ و آلہ و سلم سے کہنے لگے کہ اپنے رب کا نسب بیان کیجئے۔ اس پر اللہ تعالیٰ نے قُلْ ہُوَ اللَّہُ أَحَدٌ اللَّہُ الصَّمَدُ الخ(113۔ اخلاص:1) نازل فرمائی (کہہ دو وہ اللہ ایک ہے، اللہ بے نیاز ہے، نہ اسکی کوئی اولاد ہے اور نہ وہ کسی کی اولاد ہے اور اسکے برابر کا کوئی نہیں ہے۔) صمد وہ ہے جو نہ کسی سے پیدا ہوا اور نہ اس سے کوئی پیدا ہوا۔ اس لیے کہ ہر پیدا ہونے والی چیز یقیناً مرے گی۔ اور جو مرے گا اسکا وارث بھی ہو گا۔ کفو کے معنی مشابہ اور برابری کے ہیں یعنی اسکے مثل کوئی چیز نہیں۔

٭٭ عبد بن حمید، عبیدالہ بن موسی، ابو جعفر رازی، ربیع، حضرت ابو عالیہ فرماتے ہیں کہ رسول اللہ صلی اللہ علیہ و آلہ و سلم نے مشرکین کے معبودوں کا ذکر کیا تو کہنے لگے کہا اپنے رب کا نسب بیان کیجئے۔ چنانچہ حضرت جبرائیل علیہ السلام سورہ اخلاص لے کر نازل ہوئے۔ پھر اسی کی مانند حدیث بیان کرتے ہوئے ابی بن کعب رضی اللہ عنہ کا ذکر نہیں کرتے۔ یہ حدیث ابو سعد کی روایت سے زیادہ صحیح ہے۔ ابو سعد کا نام محمد بن میسر ہے۔

معو ذتین کی تفسیر

محمد بن مثنی، عبدالملک بن عمرو، ابن ابی ذئب، حارث بن عبدالرحمن، ابو سلمہ، حضرت عائشہ رضی اللہ عنہا فرماتی ہیں کہ رسول اللہ صلی اللہ علیہ و سلم نے ایک مرتبہ چاندی کی طرف دیکھا تو فرمایا عائشہ رضی اللہ عنہا اس کے شر سے اللہ سے پناہ مانگا کرو کیونکہ یہی اندھیرا کرنے والا ہے۔ یہ حدیث حسن صحیح ہے۔

٭٭ محمد بن بشار، یحیی بن سعید، اسماعیل بن ابی خالد، قیس بن ابی حازم، حضرت عقبہ بن عامر جہنی رضی اللہ تعالیٰ عنہ نبی اکرم صلی اللہ علیہ و سلم کا ارشاد منقول کرتے ہیں۔ آپ صلی اللہ علیہ و سلم نے ارشاد فرمایا اللہ تعالیٰ نے مجھ پر چند ایسی آیات نازل فرمائی ہیں۔ جن کے مثل نہیں دیکھی گئیں۔ سورۃ الفلق اور سورۃ الناس۔ یہ حدیث حسن صحیح ہے۔

باب

محمد بن بشار، صفوان بن عیسی، حارث بن عبدالرحمن بن ابی ذباب، سعید بن ابی سعید مقبری، حضرت ابو ہریرہ سے روایت ہے کہ رسول اللہ نے فرمایا جب اللہ تعالیٰ نے آدم کو پیدا کیا اور ان میں روح پھونکی تو انہیں چھینک آئی۔ انہوں نے کہا الْحَمْدُ لِلَّہِ۔ چنانچہ انہوں نے اللہ کے حکم سے الْحَمْدُ لِلَّہِ کہا۔ جس کے جواب میں انکے رب نے فرمایا یَرْحَمُکَ اللَّہُ (اللہ تم پر رحم کرے ) اے آدم ان فرشتوں کے پاس جاؤ جو بیٹھے ہوئے ہیں اور انہیں سلام کرو۔ انہوں نے جواب دیا کہ وَعَلَیْکَ السَّلَامُ وَرَحْمَۃُ اللَّہِ۔ وہ پھر اپنے رب کی طرف لوٹے تو اللہ تعالیٰ نے فرمایا یہ تمہاری اور تمہاری اولاد کی آپس میں دعا ہے۔ پھر اللہ تعالیٰ نے اپنی دونوں مٹھیاں بند کر کے فرمایا ان میں سے جسے چاہو اختیار کر لو۔ انہوں نے عرض کیا میں نے اپنے رب کا دایاں ہاتھ اختیار کیا اور میرے رب کے دونوں ہاتھ ہی داہنے اور برکت والے ہیں۔ پھر اللہ تعالیٰ نے ہاتھ کھولا تو اس میں آدم اور انکی ذریت (اولاد) تھی۔ پوچھنے لگے کہ یارب یہ کون ہیں ؟ فرمایا یہ تمہاری اولاد ہے اور ان سب کی پیشانیوں پر انکی عمریں لکھی ہوئی تھیں۔ ان میں ایک شخص سب سے زیادہ روشن چہرے والا تھا۔ پوچھا یہ کون ہے ؟ فرمایا یہ آپ کے بیٹھے داؤد ہیں۔ میں نے انکی عمر چالیس سال لکھی ہے۔ عرض کیا اے رب انکی عمر زیادہ کر دیجئے۔ فرمایا اتنی ہی ہے جتنی لکھی جاچکی ہے۔ عرض کیا ! اللہ میں نے اپنی عمر سے اسے ساٹھ سال دے دیئے۔ اللہ تعالیٰ نے فرمایا تم اور ایسی سخاوت۔ پھر وہ اللہ کی مشیت کے مطابق جنت میں رہے۔ پھر وہاں سے اتارے گئے اور پھر اپنی عمر گننے لگے۔ نبی اکرم صلی اللہ علیہ و آلہ و سلم فرماتے ہیں پھر ان کے (آدم علیہ السلام کے ) پاس موت کا فرشتہ آیا۔ تو آدم علیہ السلام ان سے کہنے لگے کہ تم جلدی آ گئے میری عمر ہزار سال ہے۔ فرشتے نے عرض کیا کیوں نہیں۔ لیکن آپ نے اس میں سے ساٹھ سال اپنے بیٹے داؤد علیہ السلام کو دے دیئے تھے۔ اس پر آدم علیہ السلام نے انکار کر دیا۔ چنانچہ ان کی اولاد بھی منکر ہو گئی اور آدم سے بھول ہوئی چنانچہ انکی اولاد بھی بھولنے لگی۔ نبی اکرم نے فرمایا کہ اس دن سے لکھنے اور گواہ مقرر کرنے کا حکم ہوا۔ یہ حدیث اس سند سے حسن غریب ہے اور کئی سندوں سے ابو ہریرہ رضی اللہ تعالیٰ عنہ سے مرفوعاً منقول ہے۔

باب

محمد بن بشار، یزید بن ہارون، عوام بن حوشب، سلیمان بن ابی سلیمان، حضرت انس بن مالک نبی اکرم صلی اللہ وعلیہ و سلم سے نقل کرتے ہیں کہ آپ صلی اللہ علیہ و سلم نے فرمایا جب اللہ تعالیٰ نے زمین بنائی تو وہ حرکت کرنے لگی چنانچہ پہاڑ بنائے اور انہیں حکم دیا کہ زمین کو تھامے رہو۔ فرشتے کو پہاڑوں کی مضبوطی پر تعجب ہوا۔ تو انہوں نے عرض کیا اے رب کیا آپ کی مخلوقات میں پہاڑوں سے زیادہ بھی کوئی چیز ہے۔ اللہ تعالیٰ نے فرمایا، ہاں لوہا، عرض کیا عرض کیا لوہے سے زیادہ سخت بھی کوئی چیز ہے۔ فرمایا ہاں آگ۔ عرض کیا اس سے سخت؟ اللہ تعالیٰ نے فرمایا پانی۔ فرشتوں نے عرض کیا اس سے سخت۔ فرمایا ہوا۔ عرض کیا اس سے بھی سخت کوئی چیز ہے فرمایا ہاں اس سے بھی سخت ہے اور وہ ابن آدم ہے جو دائیں ہاتھ سے صدقہ کرتا ہوا اور اسکے بائیں ہاتھ کو بھی خبر نہ ہوتی ہو۔ یہ حدیث غریب ہے۔ ہم اس حدیث کو صرف اسی سند سے مرفوع جانتے ہیں۔

دعاؤں کا بیان

 دُعا کی فضیلت کے بارے میں 

عباس بن عبدالعظیم عنبری، ابو داؤد طیالسی، عمران قطان، قتادہ، سعید بن ابی الحسن، حضرت ابو ہریرہ سے روایت ہے کہ رسول اللہ صلی اللہ علیہ و سلم نے ارشاد فرمایا کہ اللہ کے نزدیک دعا سے زیادہ عزیز کوئی چیز نہیں۔ یہ حدیث غریب ہے۔ ہم اس حدیث کو صرف عمران قطان کی روایت سے مرفوع جانتے ہیں۔ محمد بن بشار نے اس حدیث کو عبدالرحمن بن مہدی سے اور وہ عمران قطان سے اسی کی مانند نقل کرتے ہیں۔

٭٭ علی بن حجر، ولید بن مسلم، ابن لہیعہ، عبید اللہ بن ابی جعفر، ابان بن صالح، حضرت انس بن مالک رضی اللہ عنہ بیان فرماتے ہیں کہ رسول اللہ صلی اللہ علیہ و سلم نے ارشاد فرمایا دعا عبادت کا مغز ہے۔ یہ حدیث اس سند سے غریب ہے۔ ہم اس حدیث کو صرف ابن لہیعہ کی روایت سے پہچانتے ہیں۔

٭٭ احمد بن منیع، مروان بن معاویہ، اعمش، ذر، یسیع، حضرت نعمان بن بشیر سے روایت ہے کہ نبی اکرم صلی اللہ علیہ و آلہ و سلم نے فرمایا دعا ہی تو عبادت ہے پھر آپ نے یہ آیت پڑھی (وَقَالَ رَبُّکُمُ ادْعُوْنِیْٓ اَسْتَجِبْ لَکُمْ ۭ اِنَّ الَّذِیْنَ یَسْتَکْبِرُوْنَ عَنْ عِبَادَتِیْ سَیَدْخُلُوْنَ جَہَنَّمَ دٰخِرِیْنَ        60ۧ) 40۔غافر:60) (یعنی تمہارا فرماتا ہے کہ مجھ سے دعا کرو میں تمہاری دعا قبول کروں گا۔ جو لوگ میری عبادت سے تکبر کرتے ہیں۔ عنقریب وہ ذلیل ہو کر جہنم میں داخل ہوں گے۔) یہ حدیث حسن صحیح ہے۔ منصور اور عمش نے اس حدیث کو حضرت ذر سے نقل کیا ہے۔ ہم اس حدیث کو صرف ذر ہی کی روایت سے جانتے ہیں۔

٭٭ قتیبہ، حاتم بن اسماعیل، ابو ملیح، ابو صالح، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جو آدمی اللہ تعالیٰ سے سوال نہیں کرتا، اللہ تعالیٰ اس سے ناراض ہو جاتا ہے۔ وکیع اور کئی راوی یہ حدیث ابو ملیح سے روایت کرتے ہیں۔ ہم سے اس حدیث کو اسحاق بن منصور نے ابو عاصم کے حوالے سے انہوں نے ابو ہریرہ رضی اللہ تعالیٰ عنہ سے اور انہوں نے نبی اکرم صلی اللہ علیہ و آلہ و سلم سے اسی طرح نقل کیا ہے۔

باب ذکر کی فضیلت کے بارے میں 

ابو کریب، زید بن حباب، معاویہ بن صالح، عمرو بن قیس، حضرت عبداللہ بن بسر سے روایت ہے کہ ایک آدمی نے عرض کیا یا رسول اللہ صلی اللہ علیہ و سلم) اسلام کے احکام بہت زیادہ ہو گئے ہیں۔ آپ صلی اللہ علیہ و سلم مجھے ایسی چیز بتایئے کہ میں اسے اختیار کروں۔ آپ صلی اللہ علیہ و سلم نے فرمایا تمہاری زبان ہر وقت اللہ کے ذکر سے تر رہنی چاہیے۔ یہ حدیث حسن غریب ہے۔

٭٭ قتیبہ، ابن لہیعہ، دراج، ابو الہیثم، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم سے سوال کیا گیا کہ قیامت کے دن اللہ کے نزدیک کس کا درجہ سب سے افضل ہو گا؟ آپ نے فرمایا کثرت سے اللہ کا ذکر کرنے والوں کا۔ ابو سعید رضی اللہ تعالیٰ عنہ کہتے ہیں۔ میں نے پوچھا کہ کیا وہ اللہ کے راستے میں جہاد کرنے والے سے بھی افضل ہے۔ آپ نے فرمایا اگر غازی اپنی تلوار سے کفار اور مشرکین کو قتل کرے یہاں تک کہ اسکی تلوار ٹوٹ جائے اور خون آلود ہو جائے تب بھی اللہ کا ذکر کرنے والوں کا درجہ اس (غازی) سے افضل ہے۔ یہ حدیث غریب ہے۔ ہم اس حدیث کو صرف دراج کی روایت سے جانتے ہیں۔

٭٭ حسین بن حریث، فضل بن موسی، عبداللہ بن سعید بن ابی ہند، زیاد مولی بن عیاش، ابی بحریہ، حضرت ابو درداء سے روایت ہے کہ نبی اکرم صلی اللہ علیہ و آلہ و سلم نے فرمایا کیا میں تمہیں وہ عمل نہ بتاؤں جو تمہارے مالک (یعنی اللہ) کے نزدیک اچھا اور پاکیزہ ہے اور تمہارے درجات میں سب سے بلند اور اللہ کی راہ میں جہاد کرتے ہوئے تمہارے کفار کی گردنیں مارنے اور ان کے تمہاری گردنیں مارنے سے بھی افضل ہیں۔ صحابہ کرام رضی اللہ تعالیٰ عنہ نے عرض کیا کیوں نہیں یا رسول اللہ صلی اللہ علیہ و آلہ و سلم آپ نے فرمایا کہ اللہ کے عذاب سے بچانے والی ذکر الہی سے بڑھ کر کوئی چیز نہیں۔ بعض حضرات نے یہ حدیث عبداللہ بن سعید سے اسی سند سے اسی کے مثل نقل کی ہے اور بعض نے عبداللہ بن سعید سے مرسل روایت کیا ہے۔

باب مجلس ذکر کی فضیلت کے بارے میں 

محمد بن بشار، عبدالرحمن بن مہدی، سفیان، ابو اسحاق، اغر ابو مسلم، حضرت ابو ہریرہ سے اور ابو سعید خدری رضی اللہ عنہ سے روایت ہے کہ رسول اللہ علیہ و سلم نے فرمایا جب کوئی جماعت اللہ کا ذکر کرتی ہے تو فرشتے انہیں گھیر لیتے ہیں۔ اور رحمت ان پر چھا جاتی ہے۔ اور ان پر تسکین (اطمینان قلب) نازل کر دی جاتی ہے پھر اللہ تعالیٰ اپنی مجلس (یعنی فرشتوں ) میں ان کا ذکر کرتا ہے۔ یہ حدیث حسن صحیح ہے۔

٭٭ محمد بن بشار، مرحوم بن عبدالعزیز عطار، ابو نعامۃ، ابو عثمان، حضرت ابو سعید خدری سے روایت ہے کہ ایک مرتبہ حضرت معاویہ رضی اللہ تعالیٰ عنہ مسجد آئے تو لوگوں سے پوچھا کہ کیوں بیٹھے ہوئے ہو۔ انہوں نے کہا کہ ہم اللہ کا ذکر کر رہے ہیں۔ حضرت معاویہ رضی اللہ تعالیٰ عنہ نے پوچھا۔ کیا اللہ کی قسم اللہ کے ذکر کے لیے ہی بیٹھے ہو۔ انہوں نے کہا اللہ قسم اسی لیے بیٹھے ہیں۔ حضرت معاویہ رضی اللہ تعالیٰ عنہ نے فرمایا سنو میں نے کسی الزام یا تہمت کے پیش نظر تم سے قسم نہیں لی اور تم لوگ تو جانتے ہو کہ میں شدت احتیاط کی وجہ سے نبی اکرم صلی اللہ علیہ و آلہ و سلم سے کم احادیث نقل کرتا ہوں۔ آپ ایک مرتبہ صحابہ کے حلقے کی طرف تشریف لائے اور ان سے بیٹھے کی وجہ پوچھی تو انہوں نے بتایا کہ ہم لوگ اللہ کا ذکر اور اسکی تعریف کر رہے ہیں جس نے ہمیں اسلام کی ہدایت دی اور ہم پر احسان فرمایا کہ ہمیں اس دولت سے نوازا۔ آپ صلی اللہ علیہ و آلہ و سلم نے فرمایا اللہ کی قسم کیا تم اسی لیے بیٹھے ہو۔ صحابہ کرام رضی اللہ تعالیٰ عنہ نے عرض کیا اللہ کی قسم ہم اسی لیے بیٹھے ہیں۔ آپ نے فرمایا میں نے تمہیں جھوٹ کے گمان کی وجہ سے قسم نہیں دی۔ جان لو کہ میرے پاس جبرائیل علیہ السلام آئے اور انہوں نے فرمایا کہ اللہ تعالیٰ فرشتوں سے سامنے تم پر فخر کر رہا ہے۔ یہ حدیث غریب ہے۔ ہم اس حدیث کو صرف اسی سند سے جانتے ہیں۔ ابو نعامہ سعدی کا نام عمر بن عیسیٰ اور ابو عثمان نھدی کا نام ابو عبدالرحمن ہے۔

باب جس مجلس میں اللہ کا ذکر نہ ہو اس کے بارے میں 

محمد بن بشار، عبدالرحمن بن مہدی، سفیان، ابو صالح مولی تو ائمہ، حضرت ابو ہریرہ سے روایت ہے کہ نبی اکرم صلی اللہ علیہ و سلم نے فرمایا جس مجلس میں اللہ کا ذکر اور رسول اللہ صلی اللہ علیہ و سلم پر درود نہ بھیجا جائے تو اس مجلس والے نقصان میں ہیں۔ پس اللہ تعالیٰ چاہے تو انہیں عذاب دے اور چاہے تو انہیں بخش دے۔ یہ حدیث حسن ہے اور حضرت ابو ہریرہ رضی اللہ تعالیٰ عنہ نبی اکرم کے حوالے سے کئی سندوں سے منقول ہے۔

باب اس بارے میں کہ مسلمان کی دعا مقبول ہے 

قتیبہ، ابن لہیعہ، ابو زبیر، حضرت جابر سے روایت ہے کہ میں نے رسول اللہ صلی اللہ علیہ و آلہ و سلم سے سنا آپ نے فرمایا جو شخص بھی دعا مانگتا ہے اللہ تعالیٰ اسے وہ چیز عطا فرماتا ہے جو اس نے مانگی یا اس کے برابر کسی برائی کو اس سے دور فرماتا ہے بشرطیکہ اس نے کسی گناہ یا قطع رحم کے لیے دعا نہ کی ہو۔ اس باب میں حضرت ابو سعید رضی اللہ تعالیٰ عنہ اور عبادہ بن صامت سے بھی روایت منقول ہے۔

٭٭ محمد بن مرزوق، عبید بن واقد، سعید بن عطیہ لیثی، شہر بن حوشب، حضرت ابو ہریرہ سے روایت ہے کہ رسول اللہ صلی اللہ علیہ و سلم نے ارشاد فرمایا جسے یہ بات پسند ہو کہ اللہ تعالیٰ مصیبت اور سختی میں اسکی دعا قبول کرے تو اسے چاہیے کہ راحت کی حالت میں بکثرت دعا کرے۔ یہ حدیث غریب ہے۔

٭٭ یحیی بن حبیب بن عربی، موسیٰ بن ابراہیم بن کثیر انصاری، طلحہ بن خراش، حضرت جابر بن عبداللہ فرماتے ہیں کہ میں نے نبی اکرم صلی اللہ علیہ و سلم سے سنا آپ صلی اللہ علیہ و سلم نے فرمایا کہ افضل ذکر لَا إِلَہَ إِلَّا اللَّہُ اور افضل دعا الْحَمْدُ لِلَّہِ ہے۔ یہ حدیث حسن غریب ہے۔ ہم اس حدیث کو صرف موسیٰ بن ابراہیم کی روایت سے جانتے ہیں۔ علی بن مدینی اور کئی حضرات نے یہ حدیث موسیٰ بن ابراہیم سے نقل کی ہے۔

٭٭ ابو کریب ومحمد بن عبیدۃ محاربی، یحیی بن زکریا بن ابی زائدہ، ان کے والد، خالد بن سلمہ، بہی، عروۃ، حضرت عائشہ رضی عنہا سے روایت ہے کہ رسول اللہ صلی اللہ علیہ و سلم ہر وقت اللہ کا ذکر کرتے تھے۔ یہ حدیث حسن غریب ہے۔ ہم اس حدیث کو صرف یحیی بن زکریا بن ابی زائدہ کی روایت سے جانتے ہیں۔ بہی کا نام عبداللہ ہے۔

باب اس بارے میں کہ دعا کرنے والا پہلے اپنے لیے دعا کرے 

نصر بن علی کوفی، ابو قطن، حمزۃ زیات، ابو اسحاق، سعید بن جبیر، حضرت ابی ابن کعب سے روایت ہے کہ رسول اللہ صلی اللہ علیہ و سلم کسی کا ذکر کرتے ہوئے اس کے لیے دعا کرنے لگتے تو پہلے اپنے لیے دعا کرتے۔ یہ حدیث حسن غریب صحیح ہے۔ ابو قطن کا نام عمرو بن ہیثم ہے۔

باب دعا کرتے وقت ہاتھ اٹھانے کے بارے میں 

ابوموسیٰ محمد بن مثنی وابراہیم بن یعقوب، حماد بن عیسیٰ جہنی، حنظلہ بن ابی سفیان جمحی، سالم بن عبد اللہ، عبداللہ بن عمر، حضرت عمر بن خطاب رضی اللہ عنہ سے روایت ہے کہ رسول اللہ صلی اللہ علیہ و سلم دعا کیلئے ہاتھ اٹھاتے تو انہیں اپنے چہرہ اقدس پر پھیرے بغیر واپس نہ لوٹاتے۔ محمد بن مثنی بھی اپنی حدیث میں اسی طرح نقل کرتے ہیں۔ یہ حدیث غریب ہے۔ ہم اس حدیث کو صرف حماد بن عیسیٰ اس حدیث کو نقل کرنے میں منفرد ہیں جبکہ وہ قلیل الحدیث ہیں ان سے کئی راوی روایت کرتے ہیں۔ حنظلہ بن ابو سفیان جمحی ثقہ ہیں۔ یحیی بن سعید قطان نے انہیں ثقہ قرار دیا ہے۔



دعا میں جلدی کرنے والے کے متعلق

انصاری، معن، مالک، ابن شہاب، ابو عبید مولی ابن ازہر، حضرت ابو ہریرہ فرماتے ہیں کہ رسول اللہ صلی اللہ علیہ و سلم نے ارشاد فرمایا تم میں سے ہر ایک کی دعا قبول کی جاتی ہے بشرطیکہ وہ جلدی نہ کرے اور یہ نہ کہنے لگے کہ میں نے دعا مانگی اور وہ قبول نہ ہوئی۔ یہ حدیث حسن صحیح ہے۔ اور ابو عبید کا نام سعد ہے۔ وہ عبدالرحمن بن ازہر کے مولی ہیں۔ انہیں عبدالرحمن بن عوف کا مولی بھی کہا جاتا ہے۔ اس باب میں حضرت انس رضی اللہ تعالیٰ عنہ سے بھی روایت ہے۔

باب صبح اور شام کی دعائے متعلق

محمد بن بشار، ابو داؤد طیالسی، عبدالرحمن بن ابو زناد، ابو زناد، ابان بن عثمان، حضرت عثمان بن عفان کہتے ہیں کہ رسول اللہ نے فرمایا جو شخص روزانہ صبح و شام تین تین مرتبہ یہ کلمات (دعا) پڑھے تو اسے کوئی چیز نقصان نہیں پہنچا سکتی بِسْمِ اللَّہِ الَّذِی لَا یَضُرُّ مَعَ اسْمِہِ شَیْءٌ فِی الْأَرْضِ وَلَا فِی السَّمَاءِ وَہُوَ السَّمِیعُ الْعَلِیمُ تک (اللہ کے نام سے جس کے نام کے ساتھ آسمان و زمین کی کوئی چیز نقصان نہیں پہنچا سکتی اور وہ سننے والا اور جاننے والا ہے ) راوی حدیث حضرت ابان کو فالج تھا چنانچہ جو شخص ان سے یہ حدیث سن رہا تھا تعجب سے انکی طرف دیکھنے لگا۔ حضرت ابان نے فرمایا کیا دیکھتے ہو۔ حدیث اسی طرح میں نے تم سے بیان کی اور اس (فالج) کی وجہ یہ ہے کہ میں نے اس دن یہ دعائیں پڑھی تھی تاکہ اللہ تعالیٰ مجھ پر اپنی تقدیر پوری کر دے۔ یہ حدیث حسن غریب صحیح ہے۔

٭٭ ابوسعید اشج، عقبہ بن خالد، ابو سعد سعید مرزبان، ابو سلمہ، حضرت ثوبان سے روایت ہے کہ رسول اللہ صلی اللہ علیہ و سلم نے فرمایا جو شخص شام کے وقت کہے رَضِیتُ بِاللَّہِ رَبًّا وَبِالْإِسْلَامِ دِینًا وَبِمُحَمَّدٍ نَبِیًّا کَانَ حَقًّا عَلَى اللَّہِ أَنْ یُرْضِیَہُ (ترجمہ میں اللہ کے پروردگار ہونے، اسلام کے دین ہونے اور محمد صلی اللہ علیہ و آلہ و سلم کے نبی ہونے پر راضی ہوں )۔ تو اللہ پر اس کا حق ہے کہ وہ اس سے راضی ہو۔ یہ حدیث اس سند سے غریب ہے۔

٭٭ سفیان بن وکیع، جریر، حسن بن عبید اللہ، ابراہیم بن سوید، عبدالرحمن بن یزید، حضرت عبداللہ سے روایت ہے کہ نبی اکرم شام کے وقت یہ دعا پڑھتے تھے،۔ أَمْسَیْنَا وَأَمْسَى الْمُلْکُ لِلَّہِ وَالْحَمْدُ لِلَّہِ وَلَا إِلَہَ إِلَّا اللَّہُ وَحْدَہُ لَا شَرِیکَ لَہُ أُرَاہُ قَالَ فِیہَا لَہُ الْمُلْکُ وَلَہُ الْحَمْدُ وَہُوَ عَلَى کُلِّ شَیْءٍ قَدِیرٌ أَسْأَلُکَ خَیْرَ مَا فِی ہَذِہِ اللَّیْلَۃِ وَخَیْرَ مَا بَعْدَہَا وَأَعُوذُ بِکَ مِنْ شَرِّ ہَذِہِ اللَّیْلَۃِ وَشَرِّ مَا بَعْدَہَا وَأَعُوذُ بِکَ مِنْ الْکَسَلِ وَسُوءِ الْکِبَرِ وَأَعُوذُ بِکَ مِنْ عَذَابِ النَّارِ وَعَذَابِ الْقَبْرِ (یعنی ہم نے اور پوری کائنات نے اللہ کے لیے شام کی۔ تمام تعریفیں اللہ کیلئے ہیں اس کے سوا کوئی معبود نہیں اس کا کوئی شریک نہیں راوی کہتے ہیں میرے خیال میں یہ بھی فرمایا کہ اس کیلئے بادشاہت ہے اور تمام تعریفیں اسی کیلئے ہیں اور وہ ہر چیز پر قادر ہے۔ اے اللہ میں تجھ سے اس رات اور اس کے بعد بہتری کا سوال کرتا ہوں اور تجھ سے اس رات کے شر اور اسکے بعد آنے والے شر سے پناہ مانگتا ہوں۔ بزدلی اور بڑھاپے کی برائی سے پناہ مانگتا ہوں۔ پھر جہنم اور عذاب قبر سے بھی پناہ مانگتا ہوں ) اور جب صبح کرتے تو بھی یہی دعا پڑھتے لیکن أَصْبَحْنَا وَأَصْبَحَ الْمُلْکُ لِلَّہِ وَالْحَمْدُ لِلَّہِ فرماتے۔ شعبہ نے یہ حدیث، انن مسعود رضی اللہ تعالیٰ عنہ سے اسی سند سے غیر مرفوع روایت کی ہے۔

٭٭ علی بن حجر، عبداللہ بن جعفر، سہیل بن ابی صالح، ابو صالح، حضرت ابو ہریرہ سے روایت ہے کہ رسول اللہ صلی اللہ علیہ و سلم صحابہ کرام رضی اللہ تعالیٰ عنہ کو سکھایا کرتے تھے کہ صبح کے وقت یہ دعا پڑھا کرو اللَّہُمَّ بِکَ أَصْبَحْنَا وَبِکَ أَمْسَیْنَا وَبِکَ نَحْیَا وَبِکَ نَمُوتُ وَإِلَیْکَ الْمَصِیرُ (یعنی اے اللہ ہم تیرے ہی حکم سے جیتے ہیں اور تیرے ہی حکم سے مریں گے پھر تیرے ہی طرف ہمیں لوٹنا ہے ) اور جب شام ہو تو یہ دعا پڑھا کرو اللَّہُمَّ بِکَ أَمْسَیْنَا وَبِکَ أَصْبَحْنَا وَبِکَ نَحْیَا وَبِکَ نَمُوتُ وَإِلَیْکَ النُّشُورُ (یعنی اے اللہ تیرے ہی بھروسے پر جیتے ہیں اور تیرے ہی حکم سے مریں گے پھر تیری ہی طرف اکٹھے ہو کر آئیں گے۔) یہ حدیث حسن ہے۔

٭٭ محمود بن غیلان، ابو داؤد، شعبہ، یعلی بن عطاء، عمرو بن عاصم ثقفی، حضرت ابو ہریرہ سے روایت ہے کہ حضرت ابو بکر رضی اللہ تعالیٰ عنہ نے عرض کیا یا رسول اللہ صلی اللہ علیہ و سلم مجھے صبح و شام کوئی دعا پڑھنے کا حکم دیجئے۔ آپ صلی اللہ علیہ و آلہ و سلم نے فرمایا یہ دعا پڑھا کرو اللَّہُمَّ عَالِمَ الْغَیْبِ وَالشَّہَادَۃِ فَاطِرَ السَّمَوَاتِ وَالْأَرْضِ رَبَّ کُلِّ شَیْءٍ وَمَلِیکَہُ أَشْہَدُ أَنْ لَا إِلَہَ إِلَّا أَنْتَ أَعُوذُ بِکَ مِنْ شَرِّ نَفْسِی وَمِنْ شَرِّ الشَّیْطَانِ وَشِرْکِہِ (یعنی اے اللہ، اے غیب اور کھلی باتوں کے جاننے والے، آسمان و زمین کے پالنے والے، ہر چیز کے مالک اور پروردگار میں گواہی دیتا ہوں کہ تیرے سوا کوئی معبود نہیں اور میں تجھ سے اپنے نفس کے شر، شیطان کے شر اور شرک سے پناہ مانگتا ہوں ) آپ نے فرمایا اسے صبح و شام اور سوتے وقت پڑھ لیا کرو۔ یہ حدیث صحیح ہے۔

باب

حسین بن حریث، عبدالعزیز بن ابی حازم، کثیر بن زید، عثمان بن ربیع، حضرت شداد بن اوس کہتے ہیں کہ نبی اکرم صلی اللہ علیہ و آلہ و سلم نے ان سے فرمایا کہ کیا میں تمہیں استغفار کے سردار کے متعلق نہ بتاؤں وہ یہ اللَّہُمَّ أَنْتَ رَبِّی لَا إِلَہَ إِلَّا أَنْتَ خَلَقْتَنِی وَأَنَا عَبْدُکَ وَأَنَا عَلَى عَہْدِکَ وَوَعْدِکَ مَا اسْتَطَعْتُ أَعُوذُ بِکَ مِنْ شَرِّ مَا صَنَعْتُ وَأَبُوءُ لَکَ بِنِعْمَتِکَ عَلَیَّ وَأَعْتَرِفُ بِذُنُوبِی فَاغْفِرْ لِی ذُنُوبِی إِنَّہُ لَا یَغْفِرُ الذُّنُوبَ إِلَّا أَنْتَ لَا یَقُولُہَا أَحَدُکُمْ حِینَ یُمْسِی فَیَأْتِی عَلَیْہِ قَدَرٌ قَبْلَ أَنْ یُصْبِحَ إِلَّا وَجَبَتْ لَہُ الْجَنَّۃُ وَلَا یَقُولُہَا حِینَ یُصْبِحُ فَیَأْتِی عَلَیْہِ قَدَرٌ قَبْلَ أَنْ یُمْسِیَ إِلَّا وَجَبَتْ لَہُ الْجَنَّۃُ (یعنی اے اللہ تو ہی میرا پروردگار ہے تیرے سوا کوئی معبود نہیں۔ تو نے مجھے پیدا کیا۔ میں تیرا بندہ ہوں اور جہاں تک میری استطاعت ہے تیرے عہد و پیمان پر قائم ہوں تجھ سے اپنے کاموں کے شر سے پناہ مانگتا ہوں اور اپنے اوپر تیرے احسانوں کا اقرار کرتا ہوں اور اپنے گناہوں کا بھی اعتراف کرتا ہوں اور تجھ سے مغفرت کا طلبگار ہوں کیونکہ تیرے علاوہ کوئی گناہوں کو بخشنے والا نہیں۔) پھر فرمایا کہ اگر کوئی آدمی شام کو یہ دعا پڑھے اور صبح کو یہ کلمات کہے اور شام سے پہلے پہلے اسے موت ا جائے وہ بھی جنتی ہے۔ اس باب میں حضرت ابو ہریرہ رضی اللہ تعالیٰ عنہ، ابن عمر رضی اللہ تعالیٰ عنہ، ابن مسعود رضی اللہ تعالیٰ عنہ، ابن ابزی، اور بریرہ رضی اللہ تعالیٰ عنہ سے بھی روایات منقول ہیں۔ یہ حدیث اس سند سے حسن غریب ہے۔ عبدالعزیز بن حاذم سے مراد ابن ابی حازم زاہد ہے۔

باب سوتے وقت پڑھنے والی دعائیں 

ابن ابی عمر، سفیان بن عیینہ، ابو اسحاق ہمدانی، حضرت براء بن عازب فرماتے ہیں کہ نبی اکرم صلی اللہ علیہ و آلہ و سلم نے فرمایا میں تمہیں ایسے کلمات سکھاتا ہوں جو اگر تم سوتے وقت پڑھ لو تو اگر تم اس رات کو مر  جاؤ گے تو فطرت اسلام پر مرو گے اور اگر صبح ہو گی تو وہ بھی خیر پر ہو گی إِنِّی أَسْلَمْتُ نَفْسِی إِلَیْکَ وَوَجَّہْتُ وَجْہِی إِلَیْکَ وَفَوَّضْتُ أَمْرِی إِلَیْکَ رَغْبَۃً وَرَہْبَۃً إِلَیْکَ وَأَلْجَأْتُ ظَہْرِی إِلَیْکَ لَا مَلْجَأَ وَلَا مَنْجَى مِنْکَ إِلَّا إِلَیْکَ آمَنْتُ بِکِتَابِکَ الَّذِی أَنْزَلْتَ وَنَبِیِّکَ الَّذِی أَرْسَلْتَ (یعنی اے اللہ میں نے اپنی جان تیرے سپرد کر دی، تیری ہی طرف متوجہ ہوا اور اپنا کام بھی تجھے سونپ دیا، رغبکی وجہ سے بھی اور تیرے ڈر سے بھی اور میں نے اپنی پیٹھ کو تیری طرف پناہ دی کیونکہ تجھ سے بھاگ کر نہ کہیں پناہ ہے اور نہ کوئی ٹھکانہ۔ میں تیری بھیجی ہوئی کتاب پر ایمان لایا۔) حضرت براء بن عازب رضی اللہ تعالیٰ عنہ فرماتے ہیں کہ میں نے کہا تیرے بیجے ہوئی رسول پر آپ نے میرے سینے پر ہاتھ مارا اور فرمایا تیرے بھیجے ہوئے نبی پر۔ یہ حدیث حسن صحیح غریب ہے۔ اس باب میں حضرت رافع بن خدیج رضی اللہ تعالیٰ عنہ سے بھی روایت ہے اور حدیث براء سے کئی سندوں سے منقول ہے، منصور بن معتمر اسے سعد سے وہ براء سے اور وہ نبی اکرم صلی اللہ علیہ و سلم سے اسی کی مانند نقل کرتے ہیں لیکن اس میں یہ الفاظ زیادہ ہیں کہ جب تم سونے کے لیے آؤ اور با وضو ہو تو یہ کلمات کہو۔

٭٭ محمد بن بشار، عثمان بن عمر، علی بن مبارک، یحیی بن ابی کثیر، یحیی بن اسحاق بن اخی رافع بن خدیج، حضرت رافع بن خدیج سے روایت ہے کہ نبی اکرم صلی اللہ علیہ و آلہ و سلم نے فرمایا اگر تم میں سے کوئی دائیں کروٹ لیٹ کر یہ دعا پڑھے اور پھر اسی رات مرجائے تو وہ جنت میں داخل ہو گا۔ اللَّہُمَّ أَسْلَمْتُ نَفْسِی إِلَیْکَ وَوَجَّہْتُ وَجْہِی إِلَیْکَ وَأَلْجَأْتُ ظَہْرِی إِلَیْکَ وَفَوَّضْتُ أَمْرِی إِلَیْکَ لَا مَلْجَأَ وَلَا مَنْجَى مِنْکَ إِلَّا إِلَیْکَ أُومِنُ بِکِتَابِکَ وَبِرَسُولِکَ فَإِنْ مَاتَ مِنْ لَیْلَتِہِ دَخَلَ الْجَنَّۃَ(یعنی اے اللہ میں نے اپنے آپ کو تیرے سپرد کر دیا، اپنا چہرہ تیری طرف متوجہ کر لیا۔ اپنی پیٹھ کو تیری پناہ میں دے دیا، اپنے کام تجھے سونپ دیئے کیونکہ تیرے عذاب سے بچنے کا تیرے علاوہ کوئی ٹھکانہ نہیں، میں تیری کتاب اور تیرے رسول صلی اللہ علیہ و آلہ و سلم پر ایمان لایا۔) یہ حدیث رافع بن جدیج رضی اللہ تعالیٰ عنہ کی روایت سے حسن غریب ہے۔

٭٭ اسحاق بن منصور، عفان بن مسلم، حماد، ثابت، حضرت انس بن مالک رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم بستر مبارک پر تشریف لے جاتے تو یہ دعا پڑھتے الْحَمْدُ لِلَّہِ الَّذِی أَطْعَمَنَا وَسَقَانَا وَکَفَانَا وَآوَانَا فَکَمْ مِمَّنْ لَا کَافِیَ لَہُ وَلَا مُؤْوِیَ (یعنی تمام تعریفیں اللہ کیلئے ہیں جس نے ہمیں کھلایا اور پلایا ہمیں مخلوق کے شر سے بچایا اور ہمیں ٹھکانہ دیا، بہت سے لوگ ایسے ہیں جن کو نہ کوئی بچانے والا ہے اور نہ ان کا ٹھکانہ ہے۔) یہ حدیث حسن غریب صحیح ہے۔

٭٭ صالح بن عبد اللہ، ابو معاویہ، وصافی، عطیہ، حضرت ابو سعید رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا جو شخص سوتے وقت یہ دعا أَسْتَغْفِرُ اللَّہَ الْعَظِیمَ الَّذِی لَا إِلَہَ إِلَّا ہُوَ الْحَیَّ الْقَیُّومَ وَأَتُوبُ إِلَیْہِ ثَلَاثَ مَرَّاتٍ غَفَرَ اللَّہُ لَہُ ذُنُوبَہُ وَإِنْ کَانَتْ مِثْلَ زَبَدِ الْبَحْرِ وَإِنْ کَانَتْ عَدَدَ وَرَقِ الشَّجَرِ وَإِنْ کَانَتْ عَدَدَ رَمْلِ عَالِجٍ وَإِنْ کَانَتْ عَدَدَ أَیَّامِ الدُّنْیَا (ترجمہ میں اللہ کی مغفرت کا طلبگار ہوں جس کے علاوہ کوئی معبود نہیں جو زندہ ہے اور سنبھالنے والا ہے، میں اس سے توبہ کرتا ہوں ) تین مرتبہ پڑھے گا اللہ تعالیٰ اسکے گناہ معاف فرما دے گا خواہ وہ سمندر کی جھاگ کے برابر ہوں یا درخت کے پتوں کے برابر یا (صحراء) عالج کی ریت کے برابر یا دنیا کے دنوں کے برابر ہی ہوں۔ یہ حدیث حسن غریب ہے۔ ہم اس حدیث کو صرف عبداللہ بن ولیدوصافی کی سند سے جانتے ہیں۔

٭٭ ابن ابی عمر، سفیان، عبدالملک بن عمیر، ربعی بن حراش، حضرت حذیفہ بن یمان رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم سونے کا ارادہ کرتے تو اپنا ہاتھ سر کے نیچے رکھ لیتے اور یہ کلمات کہتے اللَّہُمَّ قِنِی عَذَابَکَ یَوْمَ تَجْمَعُ أَوْ تَبْعَثُ عِبَادَکَ الخ (یعنی اے اللہ مجھے اس دن کے عذاب سے بچا جس دن تو اپنے بندوں کو جمع کرے گا یا اٹھائے گا۔) یہ حدیث حسن صحیح ہے۔

٭٭ ابو کریب، اسحاق بن منصور، ابراہیم بن یوسف بن ابی اسحاق، ان کے والد، ابو اسحاق، ابو بردہ، حضرت براء بن عازب رضی اللہ تعالیٰ عنہ فرماتے ہیں کہ رسول اللہ صلی اللہ علیہ و سلم سوتے وقت اپنے دائیں ہاتھ کو تکیہ بناتے اور یہ کلمات کہتے رَبِّ قِنِی عَذَابَکَ یَوْمَ تَبْعَثُ عِبَادَکَ الخ (یعنی اے اللہ مجھے اس دن کے عذاب سے بچا جس دن تو اپنے بندوں کو جمع کرے گا یا اٹھائے گا۔) یہ حدیث اس سند سے حسن غریب ہے۔ ثوری نے اسے ابواسحاق سے وہ براء سے نقل کرتے ہیں۔ پھر یہ حدیث ابو اسحاق سے ابو عبیدہ کے واسطے سے بھی مرفوعاً منقول ہے۔

٭٭ عبد اللہ بن عبدالرحمن، عمرو بن عون، خالد بن عبد اللہ، سہیل، ان کے والد، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم ہمیں حکم دیا کرتے تھے کہ اگر کوئی سونے لگے تو یہ کلمات کہے اللَّہُمَّ رَبَّ السَّمَوَاتِ وَرَبَّ الْأَرَضِینَ وَرَبَّنَا وَرَبَّ کُلِّ شَیْءٍ وَفَالِقَ الْحَبِّ وَالنَّوَى وَمُنْزِلَ التَّوْرَاۃِ وَالْإِنْجِیلِ وَالْقُرْآنِ أَعُوذُ بِکَ مِنْ شَرِّ کُلِّ ذِی شَرٍّ أَنْتَ آخِذٌ بِنَاصِیَتِہِ أَنْتَ الْأَوَّلُ فَلَیْسَ قَبْلَکَ شَیْءٌ وَأَنْتَ الْآخِرُ فَلَیْسَ بَعْدَکَ شَیْءٌ وَالظَّاہِرُ فَلَیْسَ فَوْقَکَ شَیْءٌ وَالْبَاطِنُ فَلَیْسَ دُونَکَ شَیْءٌ اقْضِ عَنِّی الدَّیْنَ وَأَغْنِنِی مِنْ الْفَقْرِ الخ (یعنی اے اللہ، اے آسمانوں اور زمینوں کے پروردگار، اے ہمارے رب، اے ہر چیز کے رب، اے دانے اور گٹھلی کو چیز نے والے اور اے تورات، انجیل اور قرآن نازل کرنے والے، میں تجھ سے ہر شر پہنچانے والی چیز کے شر سے پناہ مانگتا ہوں تو اسے اس کے بالوں سے پکڑنے والا ہے تو سب سے پہلے سے تجھ سے پہلے کچھ نہیں اور تو ہی آخر ہے تیرے بعد کچھ نہیں۔ تو سب سے اوپر ہے تجھ سے اوپر کچھ نہیں اور تو ہی باطن میں ہے تجھ سے مخفی کوئی چیز نہیں۔ (اے اللہ) میرا قرض ادا کر دے اور مجھے فقر سے بے نیاز (غنی) کر دے۔) یہ حدیث حسن صحیح ہے۔

٭٭ ابن ابی عمر، سفیان، ابن عجلان، سعید مقبری، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جب تم میں سے کوئی بستر پر سے اٹھ کر جائے اور پھر دوبارہ لیٹنے لگے تو اسے اپنے ازار کے پلو سے تین مرتبہ جھاڑی کیونکہ اسے نہیں معلوم کہ اسکے جانے کے بعد وہاں کونسی چیز آئی۔ اور پھر جب لیٹے تو یہ دعا پڑھے بِاسْمِکَ رَبِّی وَضَعْتُ جَنْبِی وَبِکَ أَرْفَعُہُ فَإِنْ أَمْسَکْتَ نَفْسِی فَارْحَمْہَا وَإِنْ أَرْسَلْتَہَا فَاحْفَظْہَا بِمَا تَحْفَظُ بِہِ عِبَادَکَ الصَّالِحِینَ (اے میرے رب میں نے تیرے نام سے اپنا پہلو رکھا اور تیرے ہی نام سے اسے اٹھاتا ہوں لہذاگر تو میری جان لے لے تو اس پر رحم کرنا اور اگر چھوڑ دے تو اسکی حفاظت فرما جس طرح تو اپنے نیک بندوں کی حفاظت کرتا ہے۔) اور جب جاگے تو یہ کلمات کہے الْحَمْدُ لِلَّہِ الَّذِی عَافَانِی فِی جَسَدِی وَرَدَّ عَلَیَّ رُوحِی وَأَذِنَ لِی بِذِکْرِہِ (یعنی تمام تعریفیں اللہ کیلئے ہیں جس نے میرے بدن کو عافیت دی، میری روح میری طرف لوٹا دی اور مجھے اپنے ذکر کی توفیق دی) اس باب میں حضرت جابر رضی اللہ تعالیٰ عنہ اور عائشہ رضی اللہ تعالیٰ عنہ سے بھی احادیث منقول ہیں۔ حضرت ابو ہریرہ رضی اللہ تعالیٰ عنہ کی حدیث حسن ہے۔

سوتے وقت قرآن پڑھنے کے بارے میں 

قتیبہ، مفضل بن فضالہ، عقیل، ابن شہاب، عروۃ، حضرت عائشہ صدیقہ رضی اللہ تعالیٰ عنہا سے روایت ہے کہ نبی اکرم صلی اللہ علیہ و سلم جب بستر پر تشریف لاتے تو دونوں ہتھیلیاں جمع کرتے پھر سورہ اخلاص، الفلق اور سورہ الناس تینوں سورتیں پڑھ کر ان میں پھونکتے اور اس کے بعد دونوں ہاتھوں کو جہاں تک ہو سکتابدن پر مل لیتے۔ پہلے سر اور چہرے پر پھر جسم کے اگلے حصے پر اور یہ عمل تین مرتبہ کرتے۔ یہ حدیث غریب صحیح ہے۔


٭٭ محمود بن غیلان، ابو داؤد، شعبہ، ابو اسحاق، ایک آدمی، حضرت فروہ بن نوفل رضی اللہ تعالیٰ عنہ فرماتے ہیں کہ نوفل رضی اللہ تعالیٰ عنہ نبی اکرم صلی اللہ علیہ و آلہ و سلم کی خدمت میں حاضر ہوئے اور عرض کیا یا رسول اللہ صلی اللہ علیہ و آلہ و سلم مجھے ایسی چیز سکھایئے جسے میں بستر پر جاتے وقت پڑھا کروں۔ آپ صلی اللہ علیہ و آلہ و سلم نے فرمایا سورہ کافرون پڑھا کرو۔ کیونکہ اس میں شرک سے براءت ہے۔ شعبہ کہتے ہیں کہ ابو اسحاق کبھی ایک بار (پڑھنے ) کا کہتے اور کبھی نہ کہتے۔


٭٭ موسیٰ بن حزام، یحیی، اسرائیل، ابو اسحاق، فروہ، نوفل نے یحیی سے وہ اسرائیل سے وہ ابو اسحاق سے وہ فروہ سے اور وہ اپنے والد نوفل سے نقل کرتے ہیں کہ وہ نبی اکرم صلی اللہ علیہ و سلم کے پاس نشریف لائے اور پھر اسکے ہم معنی حدیث نقل کرتے ہیں یہ حدیث مذکورہ بالا روایت سے زیادہ صحیح ہے زہیر اسے اسحاق سے وہ فروہ سے وہ نوفل سے اور وہ نبی اکرم صلی اللہ علیہ و سلم سے اسی کی مانند نقل کرتے ہیں یہ روایت شعبہ کی روایت سے اشبہ اور اصح ہے۔ ابو اسحاق کے ساتھیوں نے اس میں اضطراب کیا ہے اور یہ اس کے علاوہ اور سند سے بھی منقول ہے۔ عبدالرحمن بن نوفل (فروہ کے بھائی) بھی اسے اپنے والد سے مرفوعاً نقل کرتے ہیں۔

٭٭ ہشام بن یونس کوفی، محاربی، لیث، ابو زبیر، حضرت جابر رضی اللہ عنہ سے روایت ہے کہ رسول اللہ صلی اللہ علیہ و سلم جب تک سورہ الم سجدہ اور سورہ ملک نہ پڑھ لیتے اس وقت تک نہ سوتے۔ ثوری اور کئی راوی اس حدیث کو اسی طرح ابو زبیر سے وہ جابر رضی اللہ تعالیٰ عنہ سے اور وہ نبی صلی اللہ علیہ و سلم سے اسی کی مانند نقل کرتے ہیں۔ زبیر نے ابو زبیر سے پوچھا کہ کیا آپ صلی اللہ علیہ و سلم یہ حدیث جابر رضی اللہ عنہ سے سنی ہے تو انہوں نے جواب دیا نہیں بلکہ صفوان یا ابن صفوان سے سنی ہے۔ شبابہ بھی مغیرہ سے وہ ابو زبیر سے اور وہ جابر رضی اللہ عنہ سے لیث ہی کی حدیث کی مانند نقل کرتے ہیں۔


٭٭ صالح بن عبد اللہ، حماد بن زید، ابو لبابہ، حضرت عائشہ رضی اللہ تعالیٰ عنہ فرماتی ہیں کہ رسول اللہ صلی اللہ علیہ و آلہ و سلم سورہ زمر اور سورہ اسراء پڑھنے سے پہلے نہیں سوتے تھے۔ (امام ترمذی رضی اللہ تعالیٰ عنہ فرماتے ہیں ) کہ مجھے امام بخاری رضی اللہ تعالیٰ عنہ نے بتایا کہ ابو لبابہ کا نام مروان ہے اور وہ عبدالرحمن بن زیاد کے غلام ہیں۔ انہوں نے حضرت عائشہ رضی اللہ تعالیٰ عنہ سے احادیث سنی ہیں اور ان سے حماد بن زید کا سماع ثابت نہیں۔

٭٭ علی بن حجر، بقیہ بن ولید، بحیر بن سعد، خالد بن معدان، عبدالرحمن بن ابی بلال، حضرت عرباض بن ساریہ فرماتے ہیں کہ نبی اکرم صلی اللہ علیہ و آلہ و سلم اس وقت تک نہ سوتے جب تک سبح، یسبح اور سبحان سے شروع ہونے والی سورتیں نہ پڑھ لیتے اور فرماتے کہ ان سورتوں میں ایک آیت ایسی ہے جو ہزار آیتوں سے افضل ہے۔ یہ حدیث حسن غریب ہے۔

٭٭ محمود بن غیلان، ابو احمد زبیری، سفیان، جریری، ابو العلاء بن شخیر، قبیلہ بنو حنظلہ کے ایک شخص کہتے ہیں کہ میں شداد بن اوس رضی اللہ تعالیٰ عنہ سے ساتھ ایک سفر میں تھا۔ انہوں نے فرمایا کیا میں تمہیں وہ چیز نہ سکھاؤں جو رسول اللہ صلی اللہ علیہ و آلہ و سلم ہمیں سکھایا کرتے تھے۔ اللَّہُمَّ إِنِّی أَسْأَلُکَ الثَّبَاتَ فِی الْأَمْرِ وَأَسْأَلُکَ عَزِیمَۃَ الرُّشْدِ وَأَسْأَلُکَ شُکْرَ نِعْمَتِکَ وَحُسْنَ عِبَادَتِکَ وَأَسْأَلُکَ لِسَانًا صَادِقًا وَقَلْبًا سَلِیمًا وَأَعُوذُ بِکَ مِنْ شَرِّ مَا تَعْلَمُ وَأَسْأَلُکَ مِنْ خَیْرِ مَا تَعْلَمُ وَأَسْتَغْفِرُکَ مِمَّا تَعْلَمُ إِنَّکَ أَنْتَ عَلَّامُ الْغُیُوبِ (یعنی اے اللہ میں تجھ سے کام کی مضبوطی، ہدایت کی پختگی، تیری نعمت کا شکر ادا کرنے کی توفیق اور اچھی طرح عبادت کرنے کی توفیق کا طلبگار ہوں اے اللہ میں تجھ سے سچی زبان اور قلب سلیم مانگتا ہوں تو ہی غیب کی چیزوں کا جاننے والا ہے ) حضرت شداد بن اوس فرماتے ہیں کہ رسول اللہ صلی اللہ علیہ و آلہ و سلم نے فرمایا جو مسلمان سوتے وقت قرآن کریم کی کوئی سورت پڑھتا ہے تو اللہ تعالیٰ اسکی حفاظت کے لیے ایک فرشتہ مقرر فرما دیتے ہیں۔ چنانچہ تکلیف دینے والی کوئی چیز اسکے بیدار ہونے تک اسکے قریب نہیں آتی۔ اس حدیث کو ہم صرف اسی سند سے جانتے ہیں۔ ابو علاء کا نام یزید بن عبداللہ بن شخیر ہے۔



باب سوتے وقت تسبیح، تکبیر، اور تحمید کہنے کے بارے میں 

ابوالخطاب زیاد بن یحیی بصری، ازہر سمان، ابن عون، ابن سیرین، عبیدۃ، حضرت علی رضی اللہ تعالیٰ عنہ سے روایت ہے کہ فاطمہ رضی اللہ تعالیٰ عنہ نے مجھ سے اپنے ہاتھوں میں چکی پیسنے کی وجہ سے اپنے ہاتھوں کے آبلوں کی شکایت کی تو میں نے کہا اگر تم اپنے والد سے کوئی خادم مانگ لیتیں تو اچھا ہوتا (وہ گئیں اور غلام مانگا) آپ نے فرمایا میں تمہیں ایسی چیز بتاتا ہوں جو تم دونوں کیلئے خادم سے افضل ہے۔ تم سوتے وقت تینتیس مرتبہ الْحَمْدُ لِلَّہِ، تینتیس مرتبہ سُبْحَانَ اللَّہِ اور چونتیس مرتبہ اللَّہُ أَکْبَرُ پڑھا کرو۔ اس حدیث میں ایک واقعہ ہے۔ یہ حدیث حضرت علی رضی اللہ تعالیٰ عنہ سے کئی سندوں سے منقول ہے۔

٭٭ محمد بن یحیی، ازہر سمان، ابن عون، محمد، عبیدۃ، حضرت علی رضی اللہ تعالیٰ عنہ سے روایت ہے کہ حضرت فاطمہ رضی اللہ تعالیٰ عنہ نبی اکرم صلی اللہ علیہ و آلہ و سلم کے پاس آئیں اور اپنے ہاتھوں کے چھل جانے کی شکایت کی تو آپ نے انہیں سُبْحَانَ اللَّہِ، اللَّہُ أَکْبَرُ اور الْحَمْدُ لِلَّہِ پڑھنے کا حکم دیا۔

٭٭ احمد بن منیع، اسماعیل بن علیہ، عطاء بن سائب، سائب، حضرت عبداللہ بن عمر رضی اللہ تعالیٰ عنہ و سے روایت ہے کہ رسول اللہ صلی اللہ علیہ و آلہ و سلم نے فرمایا دو خصلتیں ایسی ہیں کہ اگر کوئی مسلمان انہیں اختیار کر لے تو وہ جنت میں داخل ہو گا، وہ دونوں آسان ہیں لیکن ان پر عمل کرنے والے کم ہیں۔ ہر نماز کے بعد دس مرتبہ سبحان اللہ، دس مرتبہ الْحَمْدُ لِلَّہِ اور دس مرتبہ اللَّہُ أَکْبَرُ پڑھے۔ راوی کہتے ہیں کہ پھر میں نے رسول اللہ صلی اللہ علیہ و آلہ و سلم کو دیکھا آپ اپنی انگلیوں پر گنا کرتے تھے پھر فرمایا کہ وہ زبان پر ڈیڑھ سو اور میزان پر ڈیڑھ ہزار ہیں۔ دوسری خصلت یہ بیان فرمائی کہ جب تم سونے کے لیے بستر پر جاؤ تو تینتیس مرتبہ سُبْحَانَ اللَّہِ، تینتیس مرتبہ الْحَمْدُ لِلَّہِ اور چونتیس مرتبہ اللَّہُ أَکْبَرُ پڑھو۔ پس یہ زبان پر تو ایک سو ہیں لیکن میزان پر ایک ہزار ہیں۔ آپ نے فرمایا تم میں سے کون ہے جو دن رات میں ڈھائی ہزار برائیاں کرتا ہے۔ صحابہ کرام رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم ہم کیسے ان کا خیال نہیں رکھیں گے۔ آپ نے فرمایا جب تم نماز میں ہوتے ہو تو شیطان تمہارے پاس آتا ہے اور کہتا ہے کہ فلاں چیز یاد کرو، فلاں چیز یاد کرو یہاں تک کہ وہ نماز سے فارغ ہو جاتا ہے اور اکثر وہ کام نہیں کرتا۔ (جو شیطان نے نماز میں یاد دلایا تھا) پھر جب وہ سونے کے لیے بستر کی طرف جاتا ہے تو شیطان وہاں بھی آتا ہے۔ تو وہ اسے سلاتا رہتا ہے یہاں تک کہ وہ سو جاتا ہے۔ یہ حدیث حسن صحیح ہے۔ شعبہ اور ثوری نے اسے عطاء بن ابی سائب سے مختصر نقل کیا ہے اور اس باب میں حضرت زید بن ثابت رضی اللہ تعالیٰ عنہ، انس رضی اللہ تعالیٰ عنہ اور ابن عباس رضی اللہ تعالیٰ عنہ سے بھی روایت ہے۔

٭٭ محمد بن عبدالاعلی صنعانی، عثام بن علی، اعمش، عطاء بن سائب، سائب، حضرت عبداللہ بن عمرو رضی اللہ عنہ سے روایت ہے کہ میں نے رسول اللہ صلی اللہ علیہ و سلم کو سُبْحَانَ اللَّہِ انگلیوں پر گنتے ہوئے دیکھا ہے۔ یہ حدیث اعمش کی روایت سے حسن غریب ہے۔

٭٭ محمد بن اسماعیل بن سمرۃ احمسی کوفی اسباط بن محمد، عمرو بن قیس ملائی، حکم بن عتیبہ، عبدالرحمن بن ابی لیلی، حضرت کعب بن عجرہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے ارشاد فرمایا کچھ چیزیں ایسی ہیں جو اگر نماز کے بعد پڑھی جائیں تو ان کا پڑھنے والا محروم نہیں ہوتا۔ یعنی ہر نماز کے بعد تینتیس مرتبہ سُبْحَانَ اللَّہِ۔ مرتبہ الْحَمْدُ لِلَّہِ اور مرتبہ اللَّہُ أَکْبَرُ پڑھے۔ یہ حدیث حسن ہے اور عمرو بن قیس ملائی ثقہ اور حافظہ ہیں۔ شعبہ یہ حدیث حکم سے نقل کرتے ہوئے مرفوع نہیں کرتے جبکہ منصور بن معتمر اسے حکم سے مرفوع نقل کرتے ہیں۔

باب رات کو آنکھ کھل جانے پر پڑھی جانے والے دُعا

محمد بن عبدالعزیز بن ابی رزمہ، ولید بن مسلم، اوزاعی، عمیر بن ہانی، جنادۃ بن ابی امیہ، حضرت عبادہ بن صامت رضی اللہ تعالیٰ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا جو شخص رات کو بیدار ہوا اور یہ دعا پڑھے لَا إِلَہَ إِلَّا اللَّہُ وَحْدَہُ لَا شَرِیکَ لَہُ لَہُ الْمُلْکُ وَلَہُ الْحَمْدُ وَہُوَ عَلَی کُلِّ شَیْئٍ قَدِیرٌ وَسُبْحَانَ اللَّہِ وَالْحَمْدُ لِلَّہِ وَلَا إِلَہَ إِلَّا اللَّہُ وَاللَّہُ أَکْبَرُ وَلَا حَوْلَ وَلَا قُوَّۃَ إِلَّا بِاللَّہِ(یعنی اللہ کے علاوہ کوئی معبود نہیں وہ اکیلا ہے اس کا کوئی شریک نہیں، بادشاہت اسی کی ہے، تمام تعریفیں اسی کیلئے ہیں وہ ہر چیز پر قادر ہے، اللہ پاک ہے تعریفیں اسی کیلئے ہیں۔ اور اس کے سوا کوئی معبود نہیں، اللہ بہت بڑا ہے اور گناہ سے بچنے اور نیکی کرنے کی قوت صرف اللہ ہی کی طرف سے ہے ) پھر کہے کہ یا اللہ مجھے بخش دے یا فرمایا کہ کوئی دعا بھی کرے تو قبول ہوتی ہے۔ اور اگر ہمت کر کے وضو کرے اور نماز پڑھے تو نماز قبول ہوتی ہے۔ یہ حدیث حسن صحیح غریب ہے۔

٭٭ علی بن حجر، مسلمہ بن عمرو، عمیر بن ہانی ہم سے روایت کی علی بن حجر نے انہوں نے مسلمہ بن عمرو سے نقل کیا ہے کہ مسلمہ کہتے ہیں کہ عمیر بن ہانی روزانہ ایک ہزار سجدے کرتے اور ایک لاکھ مرتبہ سُبْحَانَ اللَّہِ پڑھتے تھے۔

٭٭ اسحاق بن منصور، نضر بن شمیل و وہب بن جریر و ابو عامر عقدی وعبدالصمد بن عبدالوارث، ہشام دستوائی، یحیی بن ابی کثیر، ابو سلمہ، حضرت ربیعہ بن کعب اسلمی رضی اللہ تعالیٰ عنہ فرماتے ہیں کہ میں رسول اللہ صلی اللہ علیہ و سلم کے دروازے کے پاس سویا کرتا تھا اور آپ کو وضو کا پانی دیا کرتا تھا۔ پھر بہت دیر تک سنتا رہتا کہ آپ صلی اللہ علیہ و سلم سَمِعَ اللَّہُ لِمَنْ حَمِدَہُ کہتے اور الْحَمْدُ لِلَّہِ رَبِّ الْعَالَمِینَ پڑھتے۔ یہ حدیث حسن صحیح ہے۔

٭٭ عمر بن اسماعیل بن مجالد بن سعید ہمدانی، ان کے والد، عبدالملک بن عمیر، ربعی، حضرت حذیفہ بن یمان رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم جب سونے کا ارادہ کرتے تو یہ دعا پڑھتے اللھم الخ (یعنی اے اللہ میں تیرے نام سے مرتا ہوں اور تیرے نام سے جیتا ہوں ) اور جب آپ صلی اللہ علیہ و آلہ و سلم بیدا ہوتے تو یہ دعا پڑھتے الْحَمْدُ لِلَّہِ الَّذِی أَحْیَا نَفْسِی بَعْدَ مَا أَمَاتَہَا وَإِلَیْہِ النُّشُورُ (یعنی تمام تعریفیں اللہ کیلئے ہیں۔ جس نے مجھے مارنے کے بعد زندہ کیا اور اسی کی طرف لوٹ کر جانا ہے۔ یہ حدیث حسن صحیح ہے۔

باب اس بارے میں کہ رات کو نماز (تہجد) کیلئے اٹھے کیا کہے ؟

انصاری، معن، مالک بن انس، ابو زبیر، طاؤس یمانی، حضرت عبداللہ بن عباس فرماتے ہیں کہ رسول اللہ صلی اللہ علیہ و آلہ و سلم جب رات کو تہجد کے لیے اٹھتے تو یہ دعا پڑھتے اللَّہُمَّ لَکَ الْحَمْدُ أَنْتَ نُورُ السَّمَوَاتِ وَالْأَرْضِ وَلَکَ الْحَمْدُ أَنْتَ قَیَّامُ السَّمَوَاتِ وَالْأَرْضِ وَلَکَ الْحَمْدُ أَنْتَ رَبُّ السَّمَوَاتِ وَالْأَرْضِ وَمَنْ فِیہِنَّ أَنْتَ الْحَقُّ وَوَعْدُکَ الْحَقُّ وَلِقَاؤُکَ حَقٌّ وَالْجَنَّۃُ حَقٌّ وَالنَّارُ حَقٌّ وَالسَّاعَۃُ حَقٌّ اللَّہُمَّ لَکَ أَسْلَمْتُ وَبِکَ آمَنْتُ وَعَلَیْکَ تَوَکَّلْتُ وَإِلَیْکَ أَنَبْتُ وَبِکَ خَاصَمْتُ وَإِلَیْکَ حَاکَمْتُ فَاغْفِرْ لِی مَا قَدَّمْتُ وَمَا أَخَّرْتُ وَمَا أَسْرَرْتُ وَمَا أَعْلَنْتُ أَنْتَ إِلَہِی لَا إِلَہَ إِلَّا أَنْتَ (یعنی اے اللہ تو ہی آسمانوں اور زمین کا نور ہے، تمام تعریفیں تیرے ہی لیے ہیں۔ تو ہی آسمانوں اور زمین کا قائم کرنے والا ہے، تمام تعریفیں تیرے ہی لیے ہیں، تو ہی آسمان زمین اور ان میں موجود چیزیں کا رب ہے۔ تو سچاہے تیرا وعدہ سچاہے، تیرے ملاقات حق ہے، اے اللہ میں تیرے ہی لیے اسلام لایا، تجھ ہی پر ایمان لایا، تجھ ہی پر بھروسہ کیا، تیری ہی طرف رجوع کیا، تیرے ہی لیے لڑا اور تجھے ہی حاکم تسلیم کیا تو میری بخشش فرما دے، میرے اگلے پچھلے گناہ معاف کر دے، میرے ظاہری اور پوشیدہ تمام گناہ معاف فرما دے، تو ہی میرا معبود ہے تیرے علاوہ کوئی معبود نہیں ) یہ حدیث حسن صحیح ہے اور کئی سندوں سے ابن عباس رضی اللہ تعالیٰ عنہ کے واسطے سے نبی اکرم صلی اللہ علیہ و آلہ و سلم سے منقول ہے۔

٭٭ عبد اللہ بن عبدالرحمن، محمد بن عمران بن ابی لیلی، داؤد بن علی بن عبداللہ بن عباس، حضرت ابن عباس رضی اللہ تعالیٰ عنہ فرماتے ہیں کہ میں نے ایک رات نبی اکرم صلی اللہ علیہ و آلہ و سلم کو نماز تہجد سے فراغت کے بعد یہ دعا پڑھتے ہوئے سنا۔ اللَّہُمَّ إِنِّی أَسْأَلُکَ رَحْمَۃً مِنْ عِنْدِکَ تَہْدِی بِہَا قَلْبِی وَتَجْمَعُ بِہَا أَمْرِی وَتَلُمُّ بِہَا شَعَثِی وَتُصْلِحُ بِہَا غَائِبِی وَتَرْفَعُ بِہَا شَاہِدِی وَتُزَکِّی بِہَا عَمَلِی وَتُلْہِمُنِی بِہَا رُشْدِی وَتَرُدُّ بِہَا أُلْفَتِی وَتَعْصِمُنِی بِہَا مِنْ کُلِّ سُوءٍ (ترجمہ۔ اے اللہ میں تجھ سے ایسی رحمت کا سوال کرتا ہوں کہ جس سے تو میرے دل کو ہدایت دے، میرے کام کو جامع بنا دے، اسکی برکت سے میری پریشانی کو دور کر دے، میرے غیبی کاموں کو اس سے سنوار دے، میرے موجودہ درجات کو بلند کر دے، مجھے اس سے سیدھی راہ سکھا، میری الفت لوٹا دے اور مجھے ہر برائی سے بچا، اے اللہ مجھے ایسا ایمان و یقین عطا فرما جس کے بعد کفر نہ ہو اور ایسی رحمت عطا فرما کہ اس سے میں دنیا آخرت میں تیری کرامت کے شرف کو پہنچوں۔ اے اللہ میں تجھ سے قضاء میں کامیابی، شہداء کے مرتبے، نیک لوگوں کی زندگی اور دشمنوں پر تیری مدد کا سوال کرتا ہوں۔ اے اللہ میں تیرے سامنے اپنی حاجت پیش کر رہا ہوں اگرچہ میری عقل کم اور میرا عمل ضعیف ہے۔ میں تیری رحمت کا محتاج ہوں۔ اے امور کو درست کرنے والے، اے سینوں کو شفاء عطا کرنے والے میں تجھ ہی سے سوال کرتا ہوں کہ مجھے دوزخ کے عذاب سے اسی طرح بچا جس طرح تو سمندروں کو آپس میں ملنے سے بچاتا ہے اور بلاک کرنے والی دعا قبر کے فتنے سے بھی اسی طرح بچا۔ اے اللہ جو بھلائی میری عقل میں نہ آئے میری نیت اور سوال بھی اس وقت تک نہ پہنچا ہو لیکن تو نے اسکا اپنی کسی مخلوق سے وعدہ کیا ہو یا اپنے کسی بندے کو دینے والا ہو تو میں بھی تجھ سے اس بھلائی کو طلب کرتا ہوں اور تجھ سے تیری رحمت کے وسیلے سے مانگتا ہوں اے تمام جہانوں کے پروردگار، اے اللہ اے سخت قوت والے اور اے اچھے کام والے میں تجھ سے قیامت کے دن کے چین اور ہمیشگی کے دن مقربین کے ساتھ جنت کا سوال کرتا ہوں۔ جو گواہی دینے الے، رکوع و سجود کرنے والے اور وعدوں کو پورا کرنے والے ہیں۔ بے شک تو بڑا مہربان اور محبت کرنے والا ہے۔ تو جو چاہتا ہے وہی کرتا ہے۔ اے اللہ ہمیں ہدایت یافتہ ہدایت دینے والے بنا، گمراہ ہونے اور گمراہ کرنے والے نہ بنا تو ہمیں اپنے دوستوں سے صلح کرنے والا اور دشمنوں کا دشمن بنا۔ ہم تیری محبت کے سبب ان سے محبت کریں جو تجھ سے محبت کریں اور تیری مخالفت کرنے والے سے دشمنی کریں کہ وہ تیرے دشمنی ہیں۔ اے اللہ یہ دعا ہے اب قبول کرنا تیرا کام ہے اور یہ کوشش ہے بھروسہ تو تجھ ہی پر ہے۔ یا اللہ میرے دل میں، میری قبر میں، میرے سامنے، میرے پیچھے، میرے دائیں بائیں۔ میرے اوپر نیچے، میرے کانوں میری آنکھوں، میرے بالوں میں، میرے بدن میں، میرے گوشت میں، میرے خون میں اور میری ہڈیوں میں میرے لیے نور ڈال دے۔ اے اللہ میرا نور بڑھا دے، مجھے نور عطا فرما اور میرے لیے نور بنا دے، وہ ذات پاک ہے جس نے عزت کی چادر اوڑھی اور اسے اپنی ذات سے مخصوص کر دیا، پاک ہے وہ ذات جس نے بزرگی کا لباس پہنا اور مکرم ہوا۔ پاک ہے وہ ذات جس کے علاوہ کوئی تسبیح کے لائق نہیں۔ پاک ہے وہ فضل اور نعمتوں والا، پاک ہے وہ بزرگی اور کرم والا اور پاک ہے وہ جلال اور برزگی والا۔ یہ حدیث غریب ہے۔ ہم اس حدیث کو ابن ابی لیلی کی روایت سے صرف اسی سند سے جانتے ہیں۔ شعبہ اور سفیان ثوری اسے سلمہ بن کہیل سے وہ کریب سے وہ ابن عباس رضی اللہ تعالیٰ عنہ سے اور وہ نبی صلی اللہ علیہ و آلہ و سلم سے اس حدیث کا بعض حصہ نقل کرتے ہیں۔ لیکن پوری روایت نقل نہیں کرتے۔

باب تہجد کی نماز شروع کرتے وقت کی دعا کے متعلق

یحیی بن موسی، عمر بن یونس، عکرمہ بن عمار، یحیی بن ابی کثیر، حضرت ابو سلمہ رضی اللہ تعالیٰ عنہ فرماتے ہیں کہ میں نے حضرت عائشہ رضی اللہ تعالیٰ عنہ سے سوال کیا کہ رسول اللہ صلی اللہ علیہ و آلہ و سلم تہجد کی نماز پڑھنی شروع کرتے تو کیا پڑھا کرتے تھے۔ آپ رضی اللہ تعالیٰ عنہا نے فرمایا کہ یہ دعا پڑھتے تھے اللَّہُمَّ رَبَّ جِبْرِیلَ وَمِیکَائِیلَ وَإِسْرَافِیلَ فَاطِرَ السَّمَوَاتِ وَالْأَرْضِ عَالِمَ الْغَیْبِ وَالشَّہَادَۃِ أَنْتَ تَحْکُمُ بَیْنَ عِبَادِکَ فِیمَا کَانُوا فِیہِ یَخْتَلِفُونَ اہْدِنِی لِمَا اخْتُلِفَ فِیہِ مِنْ الْحَقِّ بِإِذْنِکَ إِنَّکَ تَہْدِی مَنْ تَشَائُ إِلَی صِرَاطٍ مُسْتَقِیمٍ (یعنی اے جبرائیل، میکائیل اور اسرافیل کے رب، اے آسمانوں اور زمین کے پیدا کرنے والے اور اے پوشیدہ اور ظاہر کو جاننے والے تو اپنے بندوں کے درمیان ان کے اختلاف کا فیصلہ کرے گا جن کے متعلق ان میں اختلاف تھا۔ مجھے اپنے حکم سے وہ راستہ بتا دے جس میں حق سے اختلاف کیا گیا ہے۔ بیشک تو ہی صراط مستقیم پر ہے۔ یہ حدیث حسن غریب ہے۔

٭٭ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم جب نماز کھڑے ہوتے تو فرماتے وجھت وجھی اتوب الیک (یعنی میں نے اپنے چہرے کو اسی کی طرف متوجہ کر لیا۔ جو آسمانوں اور زمین کا پالنے والا ہے اور میں مشرکین میں سے نہیں ہوں۔ بیشک میری نماز، میری قربانی، میری زندگی اور میری موت اللہ کیلئے ہے جو تمام جہانوں کا رب ہے جس کا کوئی شریک نہیں مجھے اسی کا حکم دیا گیا ہے اور میں ماننے والوں میں سے ہوں۔ اے اللہ تو ہی بادشاہ ہے، تیرے سوا کوئی عبادت کے لائق نہیں، تو میرا رب ہے۔ اور میں تیرا بندہ ہوں، میں نے اپنے اوپر پر ظلم کیا اور مجھے اپنے گناہوں کا اعتراف ہے پس تو میرے تمام گناہ معاف فرما دے۔ اس لیے کہ گناہوں کا بخشنے والا صرف تو ہی ہو سکتا ہے۔ مجھ سے گناہوں کو دور کر دے اور گناہوں کو صرف تو ہی دور کر سکتا ہے۔ میں تجھ سے اپنے گناہوں کی بخشش طلب کرتا ہوں اور تیری طرف رجوع کرتا ہوں ) پھر آپ صلی اللہ علیہ و آلہ و سلم جب رکوع کرتے تو فرماتے اللَّہُمَّ لَکَ رَکَعْتُ وَبِکَ آمَنْتُ وَلَکَ أَسْلَمْتُ خَشَعَ لَکَ سَمْعِی وَبَصَرِی وَمُخِّی وَعِظَامِی وَعَصَبِی فَإِذَا رَفَعَ رَأْسَہُ (اے اللہ میں نے، تیرے ہی لیے رکوع کیا، تجھ پر ایمان لایا اور تیرا تابع ہوا۔ میرے کان، میری آنکھ، میرا دماغ، میری ہڈیاں اور میرے اعصاب تیرے لیے جھک گئے ) پھر آپ رکوع سے سر اٹھاتے تو کہتے اللَّہُمَّ رَبَّنَا لَکَ الْحَمْدُ مِلْئَ السَّمَوَاتِ وَالْأَرَضِینَ وَمِلْئَ مَا بَیْنَہُمَا وَمِلْئَ مَا شِئْتَ مِنْ شَیْئٍ بَعْدُ فَإِذَا سَجَدَ (اے اللہ، اے ہمارے رب تیرے ہی لیے تعریف ہے آسمانوں و زمین اور جو کچھ ان میں ہے کہ برابر اور جتنی تو چاہے ) پھر آپ جب سجدہ کرتے تو یہ دعا پڑھتے اللَّہُمَّ لَکَ سَجَدْتُ وَبِکَ آمَنْتُ وَلَکَ أَسْلَمْتُ سَجَدَ وَجْہِیَ لِلَّذِی خَلَقَہُ فَصَوَّرَہُ وَشَقَّ سَمْعَہُ وَبَصَرَہُ فَتَبَارَکَ اللَّہُ أَحْسَنُ الْخَالِقِینَ (یا اللہ میں نے تیرے ہی لیے سجدہ کیا اور میں تجھ پر ایمان لایا اور تیرا ہی تابع ہوا۔ میرے چہرے نے اس ذات کیلئے سجدہ کیا جس نے اسے پیدا کیا، اسکی صورت بنائی اور اس میں کان آنکھ پیدا کئے۔ پس وہ بڑا برکت والا ہے جو سب سے اچھا بنانے والا ہے۔ پھر آپ التحیات کے بعد اور سلام سے پہلے یہ دعا پڑھتے اللَّہُمَّ اغْفِرْ لِی مَا قَدَّمْتُ وَمَا أَخَّرْتُ وَمَا أَسْرَرْتُ وَمَا أَعْلَنْتُ وَمَا أَنْتَ أَعْلَمُ بِہِ مِنِّی أَنْتَ الْمُقَدِّمُ وَأَنْتَ الْمُؤَخِّرُ لَا إِلَہَ إِلَّا أَنْتَ (اے اللہ میرے اگلے پچھلے گناہ معاف فرما اور ظاہری و باطنی گناہ اور وہ بھی جو تو مجھ سے زیادہ جانتا ہے تو ہی مقدم ہے اور تو ہی مؤخر ہے تیرے علاوہ کوئی عبادت کے لائق نہیں ) یہ حدیث حسن صحیح ہے۔

٭٭ حسن بن علی خلال، ابو ولید طیالسی، عبدالعزیز بن ابی سلمہ، حضرت علی ابن ابی طالب رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم جب نماز کے لئے کھڑے ہوتے تو یہ دعا پڑھتے وجھت وجھی الخ (میں نے اپنے چہرے کو اسی کی طرف متوجہ کر لیا جو آسمانوں اور زمین کا پالنے والا ہے۔ میں کسی کجی کی طرف (مائل) نہیں ہوں اور نہ ہی میں مشرکین میں سے ہوں۔ بیشک میری نماز، میری ساری عبادت، میرا جینا اور میرا مرنا سب اللہ ہی کیلئے ہے جو تمام جہانوں کا رب ہے۔ جس کا کوئی شریک نہیں مجھے اسی کا حکم دیا گیا ہے اور میں سب سے پہلے مسلمان ہوں، اے اللہ تو بادشاہ ہے تیرے علاوہ کوئی معبود نہیں۔ تو میرا رب ہے اور میں بندہ ہوں، میں نے اپنے اوپر ظلم کیا اور میں نے اپنے گناہوں کا اعتراف کیا تو میرے تمام گناہ معاف فرما دے اس لیے کہ گناہوں کا معاف کرنے والا صرف تو ہی ہے اور مجھے بہترین اخلاق عطا فرما تیرے علاوہ یہ کسی کے بس کی بات نہیں۔ مجھ سے میری برائیاں دور کر دے کیونکہ یہ بھی صرف تو ہی کر سکتا ہے۔ میں تجھ پر ایمان لایا، تو بڑی برکت والا ہے اور بلند ہے۔ میں تجھ سے اپنے گناہوں کی مغفرت طلب کرتا ہوں اور تیری طرف رجوع کرتا ہوں ) پھر آپ جب رکوع کرتے تو کہتے (اے اللہ میں نے تیرے ہی لیے رکوع کیا، تجھ پر ایمان لایا اور تیرے تابع ہوا۔ میرے کان، میری آنکھ، میرا دماغ میری ہڈیاں اور میرے اعصاب تیرے لیے جھک گئے ) پھر رکوع سے سر اٹھاتے تو فرماتے (اے اللہ اے ہمارے رب تیرے لیے تعریف ہے، آسمانوں اور زمین اور جو کچھ ان میں ہے کے برابر اور مزید جتنی تو چاہے )۔ پھر آپ سجدہ کرتے تو کہتے (اے اللہ میں نے تیرے ہی لئے سجدہ کیا، تجھ پر ایمان لایا اور تیرا ہی تابع ہوا۔ میرے چہرے نے اس ذات کے لیے سجدہ کیا جس نے اسے پیدا کیا، اسکی صورت بنائی اور اس میں کان آنکھ پید اکئے، پس وہ بڑا برکت والا ہے جو سب سے اچھا بنانے والا ہے، پھر آخر میں التحیات کے بعد اور سلام سے پہلے یہ دعا پڑھتے (اے اللہ میرے اگلے پچھلے گناہ معاف فرما اور ظاہر وپوشیدہ گناہ اور وہ بھی جو تو مجھ سے زیادہ جانتا ہے تو ہی مقدم اور مؤخر ہے۔ تیرے سوا کوئی معبود نہیں۔) یہ حدیث حسن صحیح ہے۔

٭٭ حسن بن علی خلال، سلیمان بن داؤد ہاشمی، عبدالرحمن بن ابی زناد، موسیٰ بن عقبہ، عبداللہ بن فضل، عبدالرحمن اعرج، عبید اللہ بن ابی رافع، حضرت علی بن ابی طالب سے روایت ہے۔ کہ رسول اللہ صلی اللہ علیہ و آلہ و سلم جب فرض نماز کے لیے کھڑے ہوتے تو ہاتھوں کو کندھوں تک اٹھاتے قرات کے اختتام پر رکوع میں جاتے وقت بھی ہاتھوں کو کندھوں تک اٹھاتے اور جب رکوع سے سر اٹھاتے تو بھی دونوں ہاتھوں کو شانوں تک اٹھاتے لیکن آپ تشہد اور سجدوں کے دوران ہاتھ نہ اٹھاتے (یعنی رفع یدین نہ کرتے ) پھر دو رکعتیں پڑھنے کے بعد کھڑے ہوتے تو بھی دونوں ہاتھ کندھوں تک اٹھاتے۔ اور جب نماز شروع کرتے تو تکبیر کے بعد یہ کلمات کہتے وَجَّہْتُ وَجْہِیَ لِلَّذِی فَطَرَ السَّمَوَاتِ وَالْأَرْضَ حَنِیفًا وَمَا أَنَا مِنْ الْمُشْرِکِینَ إِنَّ صَلَاتِی وَنُسُکِی وَمَحْیَایَ وَمَمَاتِی لِلَّہِ رَبِّ الْعَالَمِینَ لَا شَرِیکَ لَہُ وَبِذَلِکَ أُمِرْتُ وَأَنَا مِنْ الْمُسْلِمِینَ (میں نے اپنے چہرے کو اسی کی طرف سے متوجہ کر لیا جو آسمانوں اور زمین کا پالنے والا ہے۔ میں کسی کجی کی طرف (مائل نہیں ہوں اور نہ ہی میں مشرکین میں سے ہوں۔ بیشک میری نماز، میری قربانی، میرا جینا اور میرا مرنا اللہ ہی کے لیے جو تمام جہانوں کا رب ہے جس کا کوئی شریک نہیں۔ مجھے اسی کا حکم دیا گیا۔ اور میں ماننے والوں میں سے پہلے ہوں۔ اے اللہ تو بادشاہ ہے۔ تیرے سوا کوئی معبود نہیں۔ تو میرا رب ہے اور میں تیرا بندہ، میں نے اپنے اوپر ظلم کیا اور اپنے گناہوں کا اعتراف کیا تو میرے گناہوں کو معاف فرما دے اس لیے کہ گناہوں کا بخشنے والا صرف تو ہی ہے اور مجھے سے برائیاں دور کر دے کیونکہ برائیاں تو ہی دور کر سکتا ہے۔ اے اللہ میں حاضر ہوں اور تیری ہی اطاعت کرتا ہوں۔ تیرے عذاب سے صرف تو ہی پناہ دے سکتا ہے۔ میں تجھ سے مغفرت طلب کرتا ہوں اور تیری طرف رجوع کرتا ہوں۔ پھر آپ قرات کرتے اور رکوع میں جاتے تو یہ دعا پڑھتے (اے اللہ میں نے تیرے لیے رکوع کیا اور میں تجھ پر ایمان لایا اور تیرا تابع ہوا۔ میرے کان، میری آنکھ، میرا دماغ اور میرے اعصاب تیرے لیے جھک گئے ) پھر جب رکوع سے سر اٹھاتے تو فرماتے (اے اللہ، اے ہمارے رب تیرے ہی لیے تعریفیں ہیں۔ آسمانوں و زمین اور جو کچھ ان میں ہے، کے برابر اور مزید جتنا تو چاہے ) پھر سجدہ کرتے تو یہ دعا پڑھتے (اے اللہ میں نے تیرے لیے سجدہ کیا، میں تجھ پر ایمان لایا اور تیرا ہی تابع ہوا۔ میرے چہرے نے اس ذات کے لیے سجدہ کیا جس نے اسے پیدا کیا، اس کی صورت بنائی اور اس میں کان آنکھ پیدا کیے۔ پس وہ بڑا برکت والا ہے جو سب سے اچھا بنانے والا ہے ) پھر جب نماز سے فارغ ہوتے تو یہ دعا پڑھتے (اے اللہ میرے اگلے پچھلے گناہ معاف فرما اور میرے ظاہر اور پوشیدہ گناہ اور وہ بھی جو تو مجھ سے زیادہ جانتا ہے۔ تو ہی مقدم اور مؤخر ہے تیرے علاوہ کوئی معبود نہیں۔ یہ حدیث حسن صحیح ہے۔ ہمارے بعض اصحاب اور امام شافعی رضی اللہ تعالیٰ عنہ کا اسی پر عمل ہے۔ اہل کوفہ میں سے بعض علماء کہتے ہیں کہ یہ دعائیں نوافل میں پڑھی جائیں فرائض میں نہیں۔ میں نے ابو اسمعیل ترمذی سے سنا وہ سلیمان بن داؤد ہاشمی کا قول نقل کرتے ہیں۔ انہوں نے یہ حدیث ذکر کی اور فرمایا کہ یہ حدیث ہمارے نزدیک زہری کی سالم سے ان کے والد کے حوالے سے منقول حدیث کے مثل ہے۔

باب اس متعلق کہ سجود قرأت میں کیا پڑھے 

قتیبہ، محمد بن یزید بن خنیس، حسن بن محمد بن عبید اللہ بن ابی یزید، ابن جریج، عبید اللہ بن ابی یزید، حضرت ابن عباس رضی اللہ تعالیٰ عنہ سے روایت ہے کہ ایک شخص رسول اللہ صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم میں نے خواب دیکھا کہ میں ایک درخت کے نیچے نماز پڑھ رہا ہوں۔ جب میں نے سجدہ کیا تو اس درخت نے بھی میرے ساتھ سجدہ کیا اور میں نے اسے یہ کہتے ہوئے سنا (اے اللہ میرے لیے اسکا اجر لکھ دے اور اس کے سبب مجھ سے میرا بوجھ اتار دے اور اسے میرے لیے اپنے ہاں ذخیرہ بنا اور اسے مجھ سے اسی طرح قبول فرما جس طرح تو نے اپنے بندے داؤد علیہ السلام سے قبول کیا تھا) ابن جریج عبید اللہ سے اور وہ ابن عباس رضی اللہ تعالیٰ عنہ سے نقل کرتے ہیں کہ پھر نبی اکرم صلی اللہ علیہ و آلہ و سلم نے سجدہ کی آیت پڑھی اور سجدہ کیا تو میں نے آپ کو وہی دعا پڑھتے ہوئے سنا جو اس شخص نے درخت کے متعلق بیان کی تھی۔ یہ حدیث غریب ہے۔ ہم اس حدیث کو صرف اسی سند سے پہچانتے ہیں اور اس باب میں حضرت ابو سعید رضی اللہ تعالیٰ عنہ سے بھی روایت ہے۔

٭٭ محمد بن بشار، عبدالوہاب ثقفی، خالد حذاء، ابو العالیہ، حضرت عائشہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم رات کو سجدہ تلاوت کرتے تو یہ دعا پڑھتے (میرے چہرے نے اس ذات کے لیے سجدہ کیا جس نے اسے پیدا کیا اور اپنی قدرت و طاقت سے اس کے کان میں آنکھیں بنائیں۔ یہ حدیث حسن صحیح ہے۔

باب اس متعلق کہ گھر سے نکلتے وقت کیا کہے 

سعید بن یحیی بن سعید اموی، ابن جریج، اسحاق بن عبداللہ بن ابی طلحہ، حضرت انس بن مالک رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص گھر سے نکلتے وقت یہ کلمات کہے بِسْمِ اللَّہِ تَوَکَّلْتُ عَلَی اللَّہِ لَا حَوْلَ وَلَا قُوَّۃَ إِلَّا بِاللَّہِ (ترجمہ۔ اللہ کے نام سے میں نے اس پر بھروسہ کیا، گناہ سے بچنے اور نیکی کرنے کی قوت صرف اللہ ہی کی طرف سے ہے۔) یہ حدیث حسن صحیح غریب ہے۔ ہم اس حدیث کو صرف اسی سند سے جانتے ہیں۔

٭٭ محمود بن غیلان، وکیع، سفیان، منصور، عامر شعبی، حضرت ام سلمہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم جب گھر سے نکلتے تو یہ دعا پڑھتے بِسْمِ اللَّہِ تَوَکَّلْتُ عَلَی اللَّہِ اللَّہُمَّ إِنَّا نَعُوذُ بِکَ مِنْ أَنْ نَزِلَّ أَوْ نَضِلَّ أَوْ نَظْلِمَ أَوْ نُظْلَمَ أَوْ نَجْہَلَ أَوْ یُجْہَلَ عَلَیْنَا (اللہ کے نام سے، میں نے اللہ ہی پر بھروسہ کیا۔ اے اللہ میں تجھ سے اس سے پناہ مانگتا ہوں کہ میں پھسل جاؤں یا بھٹک جاؤں یا میں کسی پر یا کوئی مجھ پر ظلم کرے یا میں جہالت میں پڑھاؤں یا کوئی مجھ سے جہالت کرے ) یہ حدیث حسن صحیح ہے۔

باب بازار میں داخل ہوتے وقت پڑھنے کی دعا

احمد بن منیع، یزید بن ہارون، ازہر بن سنان، محمد بن واسع، سالم بن عبداللہ بن عمر بواسطہ والد اپنے دادا حضرت عمر رضی اللہ تعالیٰ عنہ سے روایت کرتے ہیں۔ حضرت عمر رضی اللہ تعالیٰ عنہ فرماتے ہیں۔ کہ رسول اللہ صلی اللہ علیہ و آلہ و سلم نے فرمایا جو شخص بازار میں داخل ہو تو یہ دعا پڑھے (اللہ کے سوا کوئی معبود نہیں وہ اکیلا ہے اسکا کوئی شریک نہیں، بادشاہت اور تمام تعریفیں صرف اسی کیلئے ہیں، وہی مارتا ہے اور زندہ کرتا ہے، وہ ہمیشہ زندہ رہے گا کبھی نہیں مرے گا، خیر اسی کے ہاتھ میں ہے اور وہ ہر چیز پر قادر ہے۔) تو اللہ تعالیٰ اس کیلئے ہزار، ہزار (یعنی دس لاکھ) نیکیاں لکھ دیتا ہے اور اس سے ہزار، ہزار (یعنی تقریباً دس لاکھ) برائیاں مٹا دیتا ہے اور اسکے ہزار ہزار درجات بلند کئے جاتے ہیں۔ یہ حدیث غریب ہے اس حدیث کو (آل زبیر کے خزانچی) عمرو بن دینار نے سالم بن عبداللہ سے اسی کی مانند نقل کیا ہے۔

٭٭ احمد بن عبدہ ضبی، حماد بن زید اور معتمر بن سلیمان، عمرو بن دینار، سالم، عبداللہ بن عمر رضی اللہ عنہما، عمرو رضی اللہ عنہ سے وہ دونوں عمرو بن دینار سے وہ سالم سے وہ عبداللہ بن عمر رضی اللہ تعالیٰ عنہما سے وہ اپنے والد عمر رضی اللہ تعالیٰ عنہ سے اور وہ نبی اکرم صلی اللہ علیہ و سلم سے نقل کرتے ہیں کہ جو بازار میں جائے اور یہ دعا پڑھے لَا إِلَہَ إِلَّا اللَّہُ وَحْدَہُ لَا شَرِیکَ لَہُ لَہُ الْمُلْکُ وَلَہُ الْحَمْدُ یُحْیِی وَیُمِیتُ وَہُوَ حَیٌّ لَا یَمُوتُ بِیَدِہِ الْخَیْرُ وَہُوَ عَلَی کُلِّ شَیْئٍ قَدِیرٌ تو اس کیلئے ہزار ہزار نیکیاں لکھی جاتی ہیں، ہزار ہزار برائیاں مٹائی جاتی ہیں اور اس کے لئے جنت میں ایک گھر بنایا جاتا ہے۔

باب کوئی بیمار ہو تو یہ دعا پڑھے 

سفیان بن وکیع، اسماعیل بن محمد بن حجادۃ، عبدالجبار بن عباس، ابو اسحاق، اغرابی مسلم، حضرت ابو سعید رضی اللہ تعالیٰ عنہ اور ابو ہریرہ رضی اللہ تعالیٰ عنہ سے دونوں نے گواہی دی کہ رسول اللہ صلی اللہ علیہ و آلہ و سلم نے فرمایا جو شخص لَا إِلَہَ إِلَّا اللَّہُ وَاللَّہُ أَکْبَرُ کہتا ہے تو اللہ تعالیٰ اسکی تصدیق کرتا ہے اور فرماتا ہے کہ میرے سوا کوئی معبود نہیں اور میں سب سے بڑا ہوں۔ اور جو شخص لَا إِلَہَ إِلَّا اللَّہُ وَحْدَہُ کہتا ہے تو اللہ تعالیٰ فرماتا ہے میرے علاوہ کوئی معبود نہیں۔ میں اکیلا ہوں۔ اور جو شخص لَا إِلَہَ إِلَّا اللَّہُ وَحْدَہُ لَا شَرِیکَ لَہُ کہتا ہے تو اللہ تعالیٰ فرماتا ہے میرے سوا کوئی معبود نہیں۔ میں اکیلا ہوں میرا کوئی شریک نہیں۔ جب بندہ کہتا ہے لَا إِلَہَ إِلَّا اللَّہُ لَہُ الْمُلْکُ وَلَہُ الْحَمْدُ تو اللہ تعالیٰ فرماتا ہے میرے سوا کوئی معبود نہیں بادشاہی اور تعریف میرے لیے ہے۔ جب بندہ کہتا ہے لَا إِلَہَ إِلَّا اللَّہُ وَلَا حَوْلَ وَلَا قُوَّۃَ إِلَّا بِاللَّہِ تو اللہ تعالیٰ فرماتا ہے میرے علاوہ کوئی معبود نہیں اور گناہ سے بچنے اور نیکی کرنے کی قوت صرف میری ہی طرف سے ہے۔ نبی اکرم صلی اللہ علیہ و آلہ و سلم فرمایا کرتے تھے کہ جو شخص بیماری میں یہ کلمات پڑھے اور پھر مر جائے تو اسے آگ نہیں دکھائے گی۔ یہ حدیث حسن ہے۔ اس حدیث کو شعبہ نے ابو اسحاق سے وہ ایک اعرابی مسلم سے وہ ابو ہریرہ رضی اللہ تعالیٰ عنہ سے اور وہ ابو سعید رضی اللہ تعالیٰ عنہ سے اسکے ہم معنی غیر مرفوع حدیث نقل کرتے ہیں۔ محمد بن بشار نے یہ حدیث محمد بن جعفر سے اور انہوں نے شعبہ سے نقل کی ہے۔

باب اس متعلق کہ مصیبت زدہ کو دیکھ کر کیا کہے 

محمد بن عبداللہ بن بزیع، عبدالوارث بن سعید، عمرو بن دینار، مولی آل زبیر، سالم بن عبداللہ بن عمر، ابن عمر، حضرت عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص کسی کو مصیبت و آزمائش میں مبتلا دیکھ کر یہ کلمات کہے الْحَمْدُ لِلَّہِ الَّذِی عَافَانِی مِمَّا ابْتَلَاکَ بِہِ وَفَضَّلَنِی عَلَی کَثِیرٍ مِمَّنْ خَلَقَ تَفْضِیلًا ( تمام تعریفیں اسی ذات کے لیے ہیں۔ جس نے مجھے اس مصیبت سے نجات دی جس میں تجھے مبتلا کیا اور مجھے اپنی اکثر مخلوق پر فضیلت دی) تو وہ شخص جب تک زندہ رہے گا اس مصیبت میں کبھی بھی مبتلا نہیں ہو گا۔ یہ حدیث غریب ہے اور اس باب میں حضرت ابو ہریرہ رضی اللہ تعالیٰ عنہ اور عمر بن دینار سے بھی روایت ہے۔ آل زبیر کے خزانچی بصری شیخ ہیں۔ وہ محدثین کے نزدیک قوی نہیں اور وہ سالم بن عبداللہ بن عمر رضی اللہ تعالیٰ عنہ سے اکثر ایسی احادیث نقل کرتے ہیں جن میں وہ منفرد ہیں۔ ابو جعفر محمد بن علی کہتے ہیں کہ اگر کوئی کسی کو سخت مصیبت یا بدنی تکلیف میں دیکھے تو دل میں اس سے پناہ مانگے اس کے سامنے نہیں۔

٭٭ ابوجعفر سمنانی، مطرف بن عبداللہ مدینی، عبداللہ بن عمر عمری، سہیل بن ابی صالح، ابو صالح، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص کسی کو مصیبت میں مبتلا دیکھ کر یہ دعا پڑھے الْحَمْدُ لِلَّہِ الَّذِی عَافَانِی مِمَّا ابْتَلَاکَ بِہِ وَفَضَّلَنِی عَلَی کَثِیرٍ مِمَّنْ خَلَقَ تَفْضِیلًا لَمْ یُصِبْہُ ذَلِکَ الْبَلَاءُ تو وہ اس مصیبت سے محفوظ رہے گا۔ یہ حدیث اس سند سے حسن غریب ہے۔



باب اس متعلق کہ مجلس سے کھڑا ہو تو کیا کہے 

ابوعبیدۃ بن ابی سفر کوفی احمد بن عبداللہ ہمدانی، حجاج بن محمد، ابن جریج، موسیٰ بن عقبہ، سہیل بن ابی صالح، ابو صالح، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص مجلس میں بیٹھا اور اس میں اس نے بہت سی لغو باتیں کیں اور پھر اٹھنے سے پہلے یہ کلمات سُبْحَانَکَ اللَّہُمَّ وَبِحَمْدِکَ أَشْہَدُ أَنْ لَا إِلَہَ إِلَّا أَنْتَ أَسْتَغْفِرُکَ وَأَتُوبُ إِلَیْکَ (تیری ذات پاک ہے، اے اللہ تمام تعریفیں تیرے ہی لیے ہیں، میں گواہی دیتا ہوں اور تیرے سوا کوئی معبود نہیں اور تجھ سے مغفرت مانگتا ہوں اور تیرے سامنے توبہ کرتا ہوں ) پڑھ لے تو اس نے جو لغو باتیں اس مجلس میں کہی ہوتی ہیں وہ معاف کر دی جاتی ہیں۔ اس باب میں حضرت ابو ہریرہ رضی اللہ تعالیٰ عنہ اور عائشہ رضی اللہ تعالیٰ عنہ سے بھی روایت ہے۔ یہ حدیث اسی سند صحیح غریب ہے۔ ہم اس حدیث کو سہیل کی روایت سے صرف اسی سند سے جانتے ہیں۔

٭٭ نصر بن عبدالرحمن کوفی، محاربی، مالک بن مغول، محمد بن سوقہ، نافع، حضرت ابن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم ہر مجلس سے اٹھتے وقت سو مرتبہ دعا پڑھتے تھے۔ رَبِّ اغْفِرْ لِی وَتُبْ عَلَیَّ إِنَّکَ أَنْتَ التَّوَّابُ الْغَفُورُ ( اے رب میری مغفرت فرما تو ہی معاف کرنے والا اور بخشنے والا ہے۔) یہ حدیث حسن صحیح غریب ہے۔

باب اس متعلق کہ پریشانی کے وقت کیا پڑھے 

محمد بن بشار، معاذ بن ہشام، ہشام، قتادۃ، ابو العالیہ، حضرت ابن عباس رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم پریشانی کے وقت یہ دعا پڑھتے تھے لَا إِلَہَ إِلَّا اللَّہُ الْحَلِیمُ الْحَکِیمُ لَا إِلَہَ إِلَّا اللَّہُ رَبُّ الْعَرْشِ الْعَظِیمُ لَا إِلَہَ إِلَّا اللَّہُ رَبُّ السَّمَوَاتِ وَالْأَرْضِ وَرَبُّ الْعَرْشِ الْکَرِیمُ (اللہ کے سوا کوئی معبود نہیں، وہ بردبار اور حکیم ہے اسکے علاوہ کوئی عبادت کے لائق نہیں۔ وہ عرش عظیم کا مالک ہے۔ اللہ کے علاوہ کوئی معبود نہیں وہ آسمانوں اور زمین اور عزت والے عرش کا رب ہے۔)

٭٭ محمد بن بشار، ابن عدی، قتادہ، ابو عالیہ، ابن عباس رضی اللہ عنہما بھی ابن عدی سے وہ قتادہ سے وہ ابو عالیہ سے وہ ابن عباس رضی اللہ تعالیٰ عنہ سے اور وہ نبی صلی اللہ علیہ و آلہ و سلم سے اسی کے مثل حدیث نقل کرتے ہیں، اس باب میں حضرت علی رضی اللہ تعالیٰ عنہ سے بھی حدیث منقول ہے۔ یہ حدیث حسن صحیح ہے۔

٭٭ ابو سلمہ یحیی بن ٍ مخزومی مدینی، ابن ابی فدیک، ابراہیم بن معجل، مقبری، حضرت ابو ہریرہ سے روایت ہے کہ نبی اکرم صلی اللہ علیہ و آلہ و سلم جب کسی وجہ سے سخت فکر میں مبتلا ہوتے تو آسمان کی طرف سر اٹھا کر کہتے سُبْحَانَ اللَّہِ الْعَظِیمِ اور جب دعا میں زیادہ کوشش فرماتے تو کہتے یا حی یا قیوم۔ یہ حدیث غریب ہے۔

باب اس بارے میں کہ جب کسی جگہ ٹھہرے تو کیا دعا پڑھے 

قتیبہ، لیث، یزید بن ابی حبیب، حارث بن یعقوب، یعقوب بن عبداللہ بن اشج، بسر بن سعید، سعد بن ابی وقاص، حضرت خولہ بنت حکیم سلیمہ رضی اللہ تعالیٰ عنہ نبی اکرم صلی اللہ علیہ و آلہ و سلم سے نقل کرتی ہیں کہ آپ نے فرمایا جو شخص (سفر میں ) کسی جگہ اترے تو یہ کلمات أَعُوذُ بِکَلِمَاتِ اللَّہِ التَّامَّاتِ مِنْ شَرِّ مَا خَلَقَ لَمْ یَضُرَّہُ شَیْئٌ (میں مخلوق کے شر سے اللہ کے تمام کلمات کی پناہ مانگتا ہوں ) پڑھ لے تو اسے وہاں سے روانہ ہونے تک کوئی چیز نقصان نہیں پہنچاسکے گی۔ یہ حدیث حسن غریب صحیح ہے۔ مالک بن انس رضی اللہ تعالیٰ عنہ بھی یعقوب اشج سے اسی کے مثل حدیث نقل کرتے ہیں۔ پھر یہ حدیث ابن عجلان سے بھی یعقوب بن عبداللہ بن اشج کے حوالے سے منقول ہے وہ اسے سعید بن مسیب سے روایت کرتے ہیں اور وہ خولہ سے روایت کرتے ہیں۔ لبث کی حدیث ابن عجلان کی روایت سے زیادہ صحیح ہے۔

باب اس بارے میں کہ سفر میں جاتے وقت کیا کہے 

محمد بن عمر بن علی بن مقدمی، ابن ابی عدی، شعبہ، عبداللہ بن بشر، خثعمی، ابو زرعہ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم جب سفر کے لیے اپنی سواری پر سوار ہوتے تو اپنی انگلی سے (آسمان کی طرف) اشارہ فرماتے اللَّہُمَّ أَنْتَ الصَّاحِبُ فِی السَّفَرِ وَالْخَلِیفَۃُ فِی الْأَہْلِ اللَّہُمَّ اصْحَبْنَا بِنُصْحِکَ وَاقْلِبْنَا بِذِمَّۃٍ اللَّہُمَّ ازْوِ لَنَا الْأَرْضَ وَہَوِّنْ عَلَیْنَا السَّفَرَ اللَّہُمَّ إِنِّی أَعُوذُ بِکَ مِنْ وَعْثَاءِ السَّفَرِ وَکَآبَۃِ الْمُنْقَلَبِ (اے اللہ تو ہی سفر کا ساتھی اور گھر والوں کا خلیفہ ہے۔ اے اللہ ہم نے تیرے حکم کے ساتھ صبح کی اور تیرے ذمہ کو قبول کیا۔ اے اللہ زمین کی (مسافت) کو ہمارے لیے چھوٹا کر دے اور سفر کو آسان کر دے۔ اے اللہ میں تجھ سے سفر کی مشقت اور غمگین اور نامراد لوٹنے سے پناہ مانگتا ہوں۔) سوید بن نضر بھی عبداللہ بن مبارک سے اور وہ شعبہ سے اسی سند سے اسی کے ہم معنی حدیث نقل کرتے ہیں۔ یہ حدیث حضرت ابو ہریرہ رضی اللہ تعالیٰ عنہ کی حدیث سے حسن غریب ہے۔ ہم اس حدیث سے پہچانتے ہیں۔

٭٭ احمد بن عبدۃ ضبی، حماد بن زید، عاصم احول، حضرت عبداللہ بن سرجس رضی اللہ عنہ فرماتے ہیں کہ نبی اکرم صلی اللہ علیہ و سلم جب سفر کے لیے نکلتے تو یہ دعا پڑھتے اللَّہُمَّ اصْحَبْنَا فِی سَفَرِنَا وَاخْلُفْنَا فِی أَہْلِنَا اللَّہُمَّ إِنِّی أَعُوذُ بِکَ مِنْ وَعْثَائِ السَّفَرَ وَکَآبَۃِ الْمُنْقَلَبِ وَمِنْ الْحَوْرِ بَعْدَ الْکَوْنِ وَمِنْ دَعْوَۃِ الْمَظْلُومِ وَمِنْ سُوءِ الْمَنْظَرِ فِی الْأَہْلِ وَالْمَالِ (اے اللہ تو ہی سفر کا ساتھی اور گھر والوں کا خلیفہ ہے۔ اے اللہ سفر میں ہمارا رفیق اور ہمارے گھر والوں کی نگہبانی فرما۔ یا اللہ میں تجھ سے سفر کی مشقت اور پریشان یا نامراد لوٹنے سے بھی پناہ مانگتا ہوں اور ایمان سے کفر کی طرف لوٹنے یا اطاعت سے نافرمانی کی طرف لوٹنے سے بھی پناہ مانگتا ہوں۔ پھر مظلوم کی بد دعا اور اہل و مال میں کوئی برائی دیکھنے سے بھی پناہ مانگتا ہوں۔ یہ حدیث حسن صحیح ہے اور الحور بعد الکون کے الفاظ بھی منقول ہیں۔ اس سے مراد خیر سے شر کی طرف لوٹنا ہے۔

٭٭ محمود بن غیلان، ابو داؤد، شعبہ، ابو اسحاق، ربیع بن براء بن عازب، حضرت براء بن عازب رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم جب سفر سے لوٹنے تو یہ دعا پڑھتے آیِبُونَ تَائِبُونَ عَابِدُونَ لِرَبِّنَا حَامِدُونَ (ہم سفر سے سلامتی کے ساتھ لوٹنے والے، توبہ کرنے والے، اپنے رب کی عبادت کرنے والے اور اسکی تعریف کرنے والے ہیں ) یہ حدیث حسن صحیح ہے۔ ثوری یہی حدیث ابو اسحاق سے اور براء سے نقل کرتے ہوئے ربیع بن براء کا ذکر نہیں کرتے۔ شعبہ کی روایت زیادہ صحیح ہے اور اس باب میں حضرت ابن عمر رضی اللہ تعالیٰ عنہ، انس رضی اللہ تعالیٰ عنہ اور جابر بن عبداللہ رضی اللہ تعالیٰ عنہ سے بھی روایت ہے۔

٭٭ علی بن حجر، اسماعیل بن جعفر، حمید، حضرت انس رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم جب کسی سفر سے لوٹتے تو مدینہ کی دیواروں پر نظر پڑنے پر اپنی اونٹنی کو دوڑاتے اور اگر کسی اور سواری پر ہوتے تو اسے بھی تیز کر دیتے یہ مدینہ کی محبت کی وجہ سے ہوتا تھا۔ یہ حدیث حسن صحیح غریب ہے۔

باب اس بارے میں کہ کسی کو رخصت کرتے وقت کیا کہے 

احمد بن ابی عبید اللہ سلمی بصری، ابو قتیبہ سلم بن قتیبہ، ابراہیم بن عبدالرحمن بن یزید بن امیہ، نافع، حضرت ابن عمر رضی اللہ تعالیٰ عنہما فرماتے ہیں کہ نبی اکرم صلی اللہ علیہ و آلہ و سلم جب کسی کو رخصت کرتے تو اس کا ہاتھ پکڑ لیتے اور اس وقت تک نہ چھوڑتے جب تک وہ خود نبی اکرم صلی اللہ علیہ و آلہ و سلم کا ہاتھ نہ چھوڑ دیتا۔ پھر فرماتے اسْتَوْدِعْ اللَّہَ دِینَکَ وَأَمَانَتَکَ وَآخِرَ عَمَلِکَ (میں اللہ تعالیٰ کو تیرے دین و ایمان اور آخری عمل کا امین بناتا ہوں ) یہ حدیث اس سند سے غریب ہے اور اس کے علاوہ دوسری سند سے بھی حضرت ابن عمر رضی اللہ تعالیٰ عنہما سے منقول ہے۔

٭٭ اسماعیل بن موسیٰ فزاری، سعید بن خثیم، حنظلہ، حضرت سالم سے روایت ہے کہ ابن عمر رضی اللہ تعالیٰ عنہ جب کسی کو رخصت کرتے تو فرماتے میرے قریب آؤ تاکہ میں تمہیں اس طرح رخصت کروں جس طرح رسول اللہ صلی اللہ علیہ و آلہ و سلم کسی کو رخصت کیا کرتے تھے پھر استودع سے آخر تک کہتے (یعنی میں اللہ تعالیٰ کو تیرے دین و ایمان اور آخری اعمال کا امین بناتا ہوں )۔ یہ حدیث سالم بن عبداللہ کی سند سے حسن صحیح غریب ہے۔

٭٭ عبد اللہ بن ابی زیاد، سیار، جعفر بن سلیمان، ثابت، حضرت انس رضی اللہ تعالیٰ عنہ سے روایت ہے کہ ایک شخص رسول اللہ صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم میں سفر کیلئے روانہ ہو رہا ہوں مجھے زاد راہ دیجئے۔ آپ صلی اللہ علیہ و آلہ و سلم نے فرمایا اللہ تعالیٰ تجھے تقویٰ کا زاد راہ عطا فرمائے اس نے عرض کیا اور زیادہ دیجئے۔ آپ صلی اللہ علیہ و آلہ و سلم نے فرمایا اور تیرے گناہ معاف کرے۔ اس نے عرض کیا میرے ماں باپ آپ صلی اللہ علیہ و آلہ و سلم پر قربان ہوں اور زیادہ دیجئے۔ آپ صلی اللہ علیہ و آلہ و سلم نے فرمایا تو جہاں کہیں بھی ہو اللہ تعالیٰ تیرے لئے خیر کو آسان کر دے۔ یہ حدیث حسن غریب ہے۔

٭٭ موسیٰ بن عبدالرحمن کندی کوفی، زید بن حباب، اسامہ بن زید، سعید مقبری، حضرت ابو ہریرہ رضی اللہ تعالیٰ عنہ سے روایت ہے کہ ایک آدمی نبی اکرم صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم میں سفر پر جانے کا ارادہ رکھتا ہوں۔ مجھے وصیت کیجئے۔ آپ صلی اللہ علیہ و آلہ و سلم نے فرمایا تقویٰ اختیار کرو، ہر بلندی پر تکبیر ( اللَّہُ أَکْبَرُ) کہو۔ اور جب وہ شخص واپس جانے لگا تو آپ صلی اللہ علیہ و آلہ و سلم نے فرمایا اے اللہ اس کیلئے زمین کی مسافت کو کم کر دے اور اس پر سفر آسان کر۔ یہ حدیث حسن ہے۔

باب مسافر کی دعا کے متعلق

محمد بن بشار، ابو عاصم، حجاج صواف، یحیی بن ابی کثیر، ابو جعفر، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا تین آدمیوں کی دعائیں ضرور قبول ہوتی ہیں، مظلوم، مسافر اور اولاد کے خلاف پاپ کی دعا۔ علی بن حجر نے یہ حدیث اسماعیل بن ابراہیم سے انہوں نے یحیی سے اسی سند کے مثل نقل کی ہے۔ اس میں یہ اضافہ ہے کہ اسکی قبولیت میں کوئی شک نہیں یہ حدیث حسن ہے اور ابو جعفر وہی ہیں جن سے یحیی بن ابی کثیر نے روایت کی ہے۔ انہیں ابو جعفر موذن کہتے ہیں ہمیں ان کا نام معلوم نہیں۔



باب اس بارے میں کہ سواری پر سوار ہوتے وقت کیا کہے 

قتیبہ، ابو الاحوص، ابو اسحاق، حضرت علی بن ربیعہ فرماتے ہیں کہ حضرت علی رضی اللہ تعالیٰ عنہ کے پاس انکے سوار ہونے کیلئے سواری لائی گئی۔ جب انہوں نے اپنا پاؤں رکاب میں رکھا تو کہا بِسْمِ اللَّہِ۔ الخ پھر جب اس پر بیٹھ گئے تو پھر کہا سُبْحَانَ الَّذِی سَخَّرَ لَنَا ہَذَا وَمَا کُنَّا لَہُ مُقْرِنِینَ وَإِنَّا إِلَی رَبِّنَا لَمُنْقَلِبُونَ (پاک ہے وہ ذات جس نے اسے ہمارے لئے مسخر کر دیا، ہم تو اسے قابو میں کرنے کی قوت نہیں رکھتے تھے اور ہمیں اپنے رب کی طرف لوٹ کر جانا ہے۔ پھر تین تین مرتبہ الْحَمْدُ لِلَّہِ اور اللَّہُ أَکْبَرُ کہنے کے بعد یہ دعا پڑھی سُبْحَانَکَ إِنِّی قَدْ ظَلَمْتُ نَفْسِی فَاغْفِرْ لِی فَإِنَّہُ لَا یَغْفِرُ الذُّنُوبَ إِلَّا أَنْتَ (تیری ذات پاک ہے۔ میں نے ہی اپنے آپ پر ظلم کیا پس تو مجھے معاف کر دے۔ کیونکہ تیرے علاوہ کوئی گناہ معاف نہیں کر سکتا)۔ پھر ہنسنے لگے۔ میں نے پوچھا امیر المومنین آپ کس بات پر ہنسے ؟ حضرت علی رضی اللہ تعالیٰ عنہ نے فرمایا میں نے نبی اکرم صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم نے ایسا ہی کیا جیسا کہ میں نے کیا۔ پھر آپ صلی اللہ علیہ و آلہ و سلم ہنس پڑے تو میں نے پوچھا یا رسول اللہ صلی اللہ علیہ و آلہ و سلم ! آپ نے کس بات پر تبسم فرمایا نبی اکرم صلی اللہ علیہ و آلہ و سلم نے فرمایا تیرے رب کو اپنے بندے کا یہ کہنا بہت پسند ہے کہ اے رب مجھے معاف کر دے کیونکہ تیرے علاوہ کوئی گناہوں کو معاف نہیں کر سکتا۔ اس باب میں حضرت ابن عمر رضی اللہ تعالیٰ عنہ سے بھی روایت ہے۔ یہ حدیث حسن صحیح ہے۔

٭٭ سوید بن نصر، عبداللہ بن مبارک، حماد بن سلمہ، ابو زبیر، علی بن عبداللہ بارقی، حضرت ابن عمر رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم جب کسی سفر کیلئے جاتے اور سواری پر سوار ہوتے تو تین مرتبہ اللَّہُ أَکْبَرُ کہتے اور پھر سُبْحَانَ الَّذِی سَخَّرَ لَنَا ہَذَا وَمَا کُنَّا لَہُ مُقْرِنِینَ وَإِنَّا إِلَی رَبِّنَا لَمُنْقَلِبُونَ کہتے (پاک ہے وہ ذات جس نے اسے ہمارے لئے مسخر کیا، ہم تو اسے قابو میں کرتے کی طاقت نہیں رکھتے تھے اور ہمیں اپنے رب کی طرف لوٹ کر جانا ہے ) پھر یہ دعا پڑھتے اللَّہُمَّ إِنِّی أَسْأَلُکَ فِی سَفَرِی ہَذَا مِنْ الْبِرِّ وَالتقویٰ وَمِنْ الْعَمَلِ مَا تَرْضَی اللَّہُمَّ ہَوِّنْ عَلَیْنَا الْمَسِیرَ وَاطْوِ عَنَّا بُعْدَ الْأَرْضِ اللَّہُمَّ أَنْتَ الصَّاحِبُ فِی السَّفَرِ وَالْخَلِیفَۃُ فِی الْأَہْلِ (اے اللہ مجھے اس سفر میں نیکی، تقویٰ اور ایسے عمل کی توفیق عطا فرما جس سے تو راضی ہو۔ اے اللہ ہمارے لئے چلنا آسان کر اور زمین کی مسافت کو چھوٹا کر دے، اے اللہ تو ہی سفر کا ساتھی اور اہل و عیال کا خلیفہ ہے اے اللہ سفر میں ہماری رفاقت اور اہل و عیال کی حفاظت فرما۔) پھر جب واپس تشریف لاتے تو فرماتے آیِبُونَ إِنْ شَائَ اللَّہُ تَائِبُونَ عَابِدُونَ لِرَبِّنَا حَامِدُونَ اگر اللہ نے چاہا تو ہم لوٹنے والے، توبہ کرنے والے اور اپنے رب کی تعریف بیان کرنے والے ہیں۔) یہ حدیث حسن ہے۔

باب آندھی کے وقت پڑھنے کی دعا

عبدالرحمن بن اسود ابو عمرو بصری، محمد بن ربیعۃ، ابن جریج، عطاء، حضرت عائشہ رضی اللہ تعالیٰ عنہا سے روایت ہے کہ نبی اکرم صلی اللہ علیہ و آلہ و سلم جب آندھی دیکھتے تو یہ دعا پڑھتے اللَّہُمَّ إِنِّی أَسْأَلُکَ مِنْ خَیْرِہَا وَخَیْرِ مَا فِیہَا وَخَیْرِ مَا أُرْسِلَتْ بِہِ وَأَعُوذُ بِکَ مِنْ شَرِّہَا وَشَرِّ مَا فِیہَا وَشَرِّ مَا أُرْسِلَتْ بِہِ (اے اللہ میں تجھ سے اس آندھی سے بھلائی اور اس میں خیر کا سوال کرتا ہوں اور میں اسے ساتھ بھیجی گئی خیر کا بھی طلبگار ہوں۔ پھر میں اس کے شر، اس میں موجود شر اور جس شر کے ساتھ یہ بھیجی گئی ہے اس سے تیری پناہ چاہتا ہوں ) اس باب میں ابی بن کعب رضی اللہ تعالیٰ عنہ سے بھی حدیث منقول ہے۔ یہ حدیث حسن ہے۔

باب اس بارے میں کہ بادل کی آواز سن کر کیا کہے 

قتیبہ، عبدالواحد بن زیاد، حجاج بن ارطاۃ، ابو مطر، سالم بن عبداللہ بن عمر، حضرت عبداللہ بن عمر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم جب بادل کی گرج اور کڑک کی آواز سنتے تو یہ دعا پڑھتے اللَّہُمَّ لَا تَقْتُلْنَا بِغَضَبِکَ وَلَا تُہْلِکْنَا بِعَذَابِکَ وَعَافِنَا قَبْلَ ذَلِکَ (اے اللہ ہمیں اپنے غضب سے قتل نہ کر ہمیں اپنے عذاب سے ہلاک نہ کر اور ہمیں اس (یعنی عذاب وغیرہ) سے پہلے معاف فرما دے۔ یہ حدیث غریب ہے۔ ہم اس حدیث کو صرف اسی سند سے جانتے ہیں )۔

باب اس بارے میں کہ چاند دیکھ کر کیا کہے 

محمد بن بشار، ابو عامر عقدی، سلیمان بن سفیان مدینی، بلال بن یحیی بن طلحہ بن عبید اللہ، ان کے والد، ان کے دادا، حضرت طلحہ بن عبید اللہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم جب چاند دیکھتے تو یہ دعا پڑھتے اللَّہُمَّ أَہْلِلْہُ عَلَیْنَا بِالْیُمْنِ وَالْإِیمَانِ وَالسَّلَامَۃِ وَالْإِسْلَامِ رَبِّی وَرَبُّکَ اللَّہُ (اے اللہ ہم پر اس چاند کو خیر، ایمان، سلامتی اور اسلام کے ساتھ طلوع فرما۔ (اے چاند) میرا اور تیرا رب اللہ ہے ) یہ حدیث حسن غریب ہے۔

باب اس متعلق کہ غصہ کے وقت کیا پڑھے 

محمود بن غیلان، قبیصہ، سفیان، ملک بن عمیر، عبدالرحمن بن ابی لیلی، حضرت معاذ بن جبل رضی اللہ تعالیٰ عنہ فرماتے ہیں کہ دو شخص نبی اکرم صلی اللہ علیہ و آلہ و سلم کی موجودگی میں ایک دوسرے کو برا بھلا کہنے لگے یہاں تک کہ ایک کے چہرے پر غصے کے آثار ظاہر ہو گئے تو رسول اللہ صلی اللہ علیہ و آلہ و سلم نے فرمایا میں ایسا کلمہ جانتا ہوں کہ اگر یہ کلمہ کہہ دے تو اس کا غصہ ختم ہو جائے گا۔ وہ أَعُوذُ بِاللَّہِ مِنْ الشَّیْطَانِ الرَّجِیمِ ہے۔ اس باب میں حضرت سلیمان بن صرد سے بھی روایت ہے۔ محمد بن بشار نے عبد الرحمن سے اور وہ سفیان سے اسکی مانند حدیث نقل کرتے ہیں۔ یہ حدیث مرسل ہے اسلئے کہ معاذ بن جبل رضی اللہ تعالیٰ عنہ سے عبد الرحمن بن ابی لیلی کا سماع ثابت نہیں کیونکہ معاذ بن جبل رضی اللہ تعالیٰ عنہ کا انتقال حضرت عمر رضی اللہ تعالیٰ عنہ کے دور خلافت میں ہوا اور اس وقت عبدالرحمن بن ابی لیلی سے اسی طرح بیان کرتے ہیں۔ عبدالرحمن نے عمر بن خطاب رضی اللہ تعالیٰ عنہ سے بھی روایت کی ہے اور ان کو دیکھا بھی ہے۔ عبدالرحمن کی کنیت ابو عیسی اور انکے والد ابو لیلی کا نام یسار ہے۔ عبدالرحمن سے منقول ہے کہ انہوں نے انصار میں سے ایک سو بیس صحابہ رضی اللہ تعالیٰ عنہ کی زیارت کی ہے۔

باب اس بارے میں کہ جب کوئی برا خواب دیکھے تو کیا کہے 

قتیبہ بن سعید، بکر بن مضر، ابن الہاد، عبداللہ بن خباب، حضرت ابو سعید خدری رضی اللہ تعالیٰ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا جب تم میں سے کوئی اچھا خواب دیکھے تو یہ اللہ تعالیٰ کی طرف سے ہے۔ پس اسے چاہیے کہ اس پر اللہ تعالیٰ کی تعریف بیان کرے اور خواب لوگوں کو سنائے اور اگر کوئی برا خواب دیکھے تو یہ شیطان کی طرف سے ہے اور اسے چاہیے کہ اسکے شر سے اللہ کی پناہ مانگے اور اسے کسی کے سامنے بیان نہ کرے تاکہ وہ اسے کوئی نقصان نہ پہنچا سکے۔ اس باب میں حضرت ابو قتادہ رضی اللہ تعالیٰ عنہ سے بھی روایت ہے۔ یہ حدیث اس سند سے حسن صحیح غریب ہے۔ ابن الہاد کا نام یزید بن عبداللہ بن اسامہ بن الہاد مدینی ہے۔ یہ محدثین کے نزدیک ثقہ ہیں اور ان سے امام مالک اور بہت سے حضرات روایت کرتے ہیں۔

باب اس بارے میں کہ جب کوئی نیا پھل دیکھے تو کیا کہے 

انصاری، معن، مالک و قتیبہ، مالک، سہیل بن ابی صالح، ابو صالح، حضرت ابو ہریرہ رضی اللہ تعالیٰ عنہ سے روایت ہے کہ لوگ جب پہلا پھل دیکھتے تو رسول اللہ صلی اللہ علیہ و آلہ و سلم کی خدمت میں پیش کرتے اور آپ صلی اللہ علیہ و آلہ و سلم یہ دعا پڑھتے اللَّہُمَّ بَارِکْ لَنَا فِی ثِمَارِنَا وَبَارِکْ لَنَا فِی مَدِینَتِنَا وَبَارِکْ لَنَا فِی صَاعِنَا وَمُدِّنَا اللَّہُمَّ إِنَّ إِبْرَاہِیمَ عَبْدُکَ وَخَلِیلُکَ وَنَبِیُّکَ وَإِنِّی عَبْدُکَ وَنَبِیُّکَ وَإِنَّہُ دَعَاکَ لِمَکَّۃَ وَأَنَا أَدْعُوکَ لِلْمَدِینَۃِ بِمِثْلِ مَا دَعَاکَ بِہِ لِمَکَّۃَ وَمِثْلِہِ مَعَہُ (اے اللہ ہمارے لئے ہمارے پھلوں، ہمارے شہر، ہمارے صاع اور ہمارے مد (ناپ تول کے پیمانے ) میں برکت پیدا فرما۔ اے اللہ ابراہیم علیہ السلام تیرے دوست، بندے اور نبی تھے انہوں نے تجھ سے مکہ کیلئے دعا کی تھی۔ میں بھی تیرا بندہ اور نبی ہوں۔ میں تجھ سے مدینہ کیلئے وہی کچھ مانگتا ہوں جو انہوں نے مکہ مکرمہ کیلئے مانگا تھا بلکہ اس سے دوگنا۔) راوی کہتے ہیں۔ پھر نبی اکرم صلی اللہ علیہ و آلہ و سلم کسی چھوٹے بچے کو جو نظر آتا بلاتے اور وہ پھل اسے دے دیتے۔ یہ حدیث حسن صحیح ہے۔

باب اس بارے میں کہ جب کوئی کھائے تو کیا کہے ؟

احمد بن منیع، اسماعیل بن ابراہیم، علی بن زید، عمر بن ابی حرملہ، حضرت ابن عباس رضی اللہ تعالیٰ عنہ سے روایت ہے کہ میں اور خالد بن ولید نبی اکرم صلی اللہ علیہ و آلہ و سلم کے ساتھ حضرت میمونہ رضی اللہ تعالیٰ عنہ کے ہاں داخل ہوئے وہ ایک برتن میں دودھ لے کر آئیں۔ آپ صلی اللہ علیہ و آلہ و سلم نے دودھ پیا۔ میں آپ صلی اللہ علیہ و آلہ و سلم کے دائیں اور خالد بائیں جانب تھے۔ چنانچہ حضور صلی اللہ علیہ و آلہ و سلم نے مجھ سے فرمایا پینے کی باری تمہاری ہے لیکن اگر چاہو تو خالد کو ترجیح دو۔ پس میں نے کہا میں آپ صلی اللہ علیہ و آلہ و سلم کے جوٹھے پر کسی کو ترجیح نہیں دے سکتا۔ پھر رسول اللہ صلی اللہ علیہ و آلہ و سلم نے فرمایا اگر اللہ تعالیٰ کسی کو کچھ کھلائے تو اسے چاہیے کہ یہ دعا پڑھے اللَّہُمَّ بَارِکْ لَنَا فِیہِ وَأَطْعِمْنَا خَیْرًا مِنْہُ وَمَنْ سَقَاہُ اللَّہُ لَبَنًا (اے اللہ ہمارے لئے اس میں برکت پیدا فرما اور ہمیں اس سے بہتر کھلا) اور اگر کسی کو اللہ دودھ پلائے تو وہ کہے (اے اللہ ہمارے لئے اس میں برکت پیدا فرما اور یہ (دودھ) مزید عطا فرما) پھر نبی اکرم صلی اللہ علیہ و آلہ و سلم نے فرمایا دودھ کے علاوہ کوئی چیز ایسی نہیں کہ کھانے اور پینے دونوں کے لئے کافی ہو۔ یہ حدیث حسن ہے۔ بعض راویوں نے یہ حدیث علی بن زید سے عمر بن حرملہ کے حوالہ سے نقل کی اور بعض انہیں عمر بن حرملہ کہتے ہیں لیکن یہ صحیح نہیں۔

باب اس بارے میں کہ کھانے سے فراغت پر کیا کہے ؟

محمد بن بشار، یحیی بن سعید، ثور بن یزید، خالد بن معدان، حضرت ابو امامہ رضی اللہ تعالیٰ عنہ سے روایت ہے کہ جب رسول اللہ صلی اللہ علیہ و آلہ و سلم کے سامنے سے دستر خوان اٹھایا جاتا تو آپ صلی اللہ علیہ و آلہ و سلم یہ دعا پڑھتے تھے الْحَمْدُ لِلَّہِ حَمْدًا کَثِیرًا طَیِّبًا مُبَارَکًا فِیہِ (یعنی تمام تعریفیں بہت زیادہ تعریف اور پاک تعریف اسی کیلئے ہے (اے اللہ) اس میں برکت پیدا فرما ہم اس سے بے پرواہ اور بے نیاز نہیں ہیں۔) یہ حدیث حسن صحیح ہے۔

٭٭ ابوسعید اشج، حفص بن غیاث و ابو خالد احمر، حجاج بن ارطاۃ، ریاح بن عبیدۃ، حفص، حضرت ابو سعید خدری رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم کھانا تناول فرماتے یا پانی نوش فرماتے تو یہ کلمات کہتے الْحَمْدُ لِلَّہِ الَّذِی أَطْعَمَنَا وَسَقَانَا وَجَعَلَنَا مُسْلِمِینَ۔ الخ (یعنی تمام تعریفیں اللہ ہی کے لئے ہیں جس نے ہمیں کھلایا پلایا اور مسلمان بنایا)

٭٭ محمد بن اسماعیل، عبداللہ بن یزید مقری، سعید بن ابی ایوب، ابو مرحوم، حضرت سہل بن معاذ بن انس رضی اللہ تعالیٰ عنہ اپنے والد (معاذ بن انس صلی اللہ علیہ و آلہ و سلم) سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا جو شخص کھانا کھانے کے بعد یہ دعا پڑھے گا الْحَمْدُ لِلَّہِ الَّذِی أَطْعَمَنِی ہَذَا وَرَزَقَنِیہِ مِنْ غَیْرِ حَوْلٍ مِنِّی وَلَا قُوَّۃٍ غُفِرَ لَہُ مَا تَقَدَّمَ مِنْ ذَنْبِہِ۔ (یعنی تمام تعریفیں اسی کیلئے ہیں جس نے مجھے یہ کھا نا کھلایا اور مجھے میری قدرت وطاقت نہ ہونے کے باوجود یہ عنایت فرمایا) تو اسکے تمام پچھلے گناہ معاف کر دئیے جائیں گے۔ یہ حدیث غریب ہے اور ابو مرحوم کا نام عبدالرحیم بن میمون ہے۔

باب انگلیوں پر تسبیح گننے کے بارے میں 

محمد بن عبدالاعلی، عثام بن علی، اعمش، عطاء بن سائب، سائب، حضرت عبداللہ بن عمرو رضی اللہ عنہ سے روایت ہے کہ میں نے رسول اللہ صلی اللہ علیہ و سلم کو اپنی انگلیوں پر تسبیح گنتے ہوئے دیکھا۔ یہ حدیث اس سند سے حسن غریب ہے یعنی اعمش کی عطاء سے روایت سے۔ شعبہ اور ثوری نے عطاء بن سائب سے لمبی حدیث نقل کی اور اس باب میں یسیرہ بنت یاسر سے بھی روایت ہے۔

٭٭ محمد بن بشار، سہل بن یوسف، حمید، ثابت بنانی، اور، محمد بن مثنی، خالد بن حارث، حمید، ثابت، حضرت انس رضی اللہ تعالیٰ عنہ سے روایت ہے کہ نبی اکرم صلی اللہ علیہ و سلم ایک صحابی کی عیادت کے لیے تشریف لے گئے وہ پرندے کے بچے کی طرح لاغر ہو گئے تھے۔ آپ صلی اللہ علیہ و سلم نے ان سے پوچھا کہ کیا تم اللہ سے عافیت نہیں مانگتے تھے ؟ انہوں نے عرض کیا کہ میں اللہ سے دعا کرتا تھا کہ اے اللہ جو عذاب تو نے مجھے آخرت میں دینا ہے وہ دنیا ہی میں دے دے۔ آپ صلی اللہ علیہ و سلم نے فرمایا سُبْحَانَ اللَّہِ تم اسکی طاقت نہیں رکھتے تھے اور تم میں اتنی استطاعت ہی نہیں۔ پس تم یہ دعا کیوں نہیں کرتے تھے۔ اللَّہُمَّ آتِنَا فِی الدُّنْیَا حَسَنَۃً وَفِی الْآخِرَۃِ حَسَنَۃً وَقِنَا عَذَابَ النَّارِ یعنی اے اللہ ہمارے ساتھ دنیا و آخرت میں بھلائی کا معاملہ فرما اور ہمیں دوزخ کے عذاب سے بچا۔) یہ حدیث اس سند سے حسن صحیح غریب ہے اور کئی سندوں سے حضرت انس رضی اللہ تعالیٰ عنہ ہی سے منقول ہے وہ نبی اکرم صلی اللہ علیہ و سلم سے نقل کرتے ہیں۔

٭٭ محمود بن غیلان، ابو داؤد، شعبہ، ابو اسحاق، ابو احوص، حضرت عبداللہ رضی اللہ عنہ سے روایت ہے کہ نبی اکرم صلی اللہ علیہ و سلم یہ دعا مانگا کرتے تھے اللَّہُمَّ إِنِّی أَسْأَلُکَ الْہُدَی وَالتُّقَی وَالْعَفَافَ وَالْغِنَی (یعنی۔ اے اللہ میں تجھ سے ہدایت، تقوی، حرام سے احتراز اور غنی کا سوال کرتا ہوں۔) یہ حدیث حسن صحیح ہے۔

٭٭ ابو کریب، محمد بن فضیل، محمد بن سعد انصاری، عبداللہ بن ربیعہ دمشقی، عائذ اللہ ابو ادریس خولانی، حضرت ابو درداء رضی اللہ تعالیٰ عنہ فرماتے ہیں کہ نبی اکرم صلی اللہ علیہ و سلم نے فرمایا کہ حضرت داؤد علیہ السلام کی دعاؤں میں سے ایک دعا یہ ہے اللَّہُمَّ إِنِّی أَسْأَلُکَ حُبَّکَ وَحُبَّ مَنْ یُحِبُّکَ وَالْعَمَلَ الَّذِی یُبَلِّغُنِی حُبَّکَ اللَّہُمَّ اجْعَلْ حُبَّکَ أَحَبَّ إِلَیَّ مِنْ نَفْسِی وَأَہْلِی وَمِنْ الْمَاءِ الْبَارِدِ (یعنی اے اللہ میں تجھ سے تیری اور ہر اس شخص کی محبت مانگتا ہوں جو تجھ سے محبت کرتا ہے۔ پھر ہر وہ عمل جو مجھے تیری محبت تک پہنچائے۔ اے اللہ میرے لیے اپنی محبت کو میری جان ومال، اہل وعیال اور ٹھنڈے پانی سے بھی زیاد عزیز کر دے۔) راوی کہتے ہیں کہ جب رسول اللہ صلی اللہ علیہ و سلم حضرت داؤد علیہ السلام کا ذکر کرتے تو فرماتے کہ وہ بندوں میں سب سے زیادہ عبادت گزار تھے۔ یہ حدیث حسن غریب ہے۔

٭٭ سفیان بن وکیع، ابن ابی عدی، حماد بن سلمہ، ابو جعفر خطمی، محمد بن کعب قرظی، حضرت عبداللہ رضی اللہ تعالیٰ عنہ بن یزید خطمی انصاری رضی اللہ تعالیٰ عنہ فرماتے ہیں کہ رسول اللہ صلی اللہ علیہ و سلم دعا یہ کلمات کہا کرتے تھے اللَّہُمَّ ارْزُقْنِی حُبَّکَ وَحُبَّ مَنْ یَنْفَعُنِی حُبُّہُ عِنْدَکَ اللَّہُمَّ مَا رَزَقْتَنِی مِمَّا أُحِبُّ فَاجْعَلْہُ قُوَّۃً لِی فِیمَا تُحِبُّ اللَّہُمَّ وَمَا زَوَیْتَ عَنِّی مِمَّا أُحِبُّ فَاجْعَلْہُ فَرَاغًا لِی فِیمَا تُحِبُّ یعنی اے اللہ مجھے اپنی محبت عطاء فرما اور اسکی محبت بھی عطاء فرما جس کی محبت تیرے نزدیک فائدہ مند ہو۔ اے اللہ جو کچھ تو نے مجھے میری پسند کی چیز عطا کی ہے اسے اپنی پسند کی چیز کے لیے میری قوت بنا دے اے اللہ تو نے میری پسندیدہ چیزوں کے لیے میری فراغت کا سبب بنا دے۔ یہ حدیث حسن غریب ہے۔ ابو جعفر خطمی کا نام عمیر بن یزید بن خماشہ ہے۔

 آنحضرت سے مروی دعائیں

احمد بن منیع، ابو احمد زبیری، سعد بن اوس، بلال بن یحیی عبسی، شتیر بن شکل، حضرت شکل بن حمید رضی اللہ تعالیٰ عنہ فرماتے ہیں کہ میں رسول اللہ صلی اللہ علیہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و سلم مجھے کوئی ایسی چیز بتائیے کہ میں اسے پڑھ کر اللہ کی پناہ مانگا کروں۔ آپ صلی اللہ علیہ و سلم نے میرا ہاتھ پکڑا اور اللَّہُمَّ إِنِّی أَعُوذُ بِکَ مِنْ شَرِّ سَمْعِی وَمِنْ شَرِّ بَصَرِی وَمِنْ شَرِّ لِسَانِی وَمِنْ شَرِّ قَلْبِی وَمِنْ شَرِّ مَنِیِّی یَعْنِی فَرْجَہُ پڑھا (یعنی۔ اے اللہ میں اپنے کانوں آنکھوں، زبان، دل اور منی (شرمگاہ) کے شر سے تیری پناہ مانگتا ہوں ) منی سے مراد شرم گاہ ہے۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں یعنی سعد بن اوس، بلال بن یحیی سے روایت کرتے ہیں۔

٭٭ انصاری، معن، مالک، ابو زبیر مکی، طاؤس یمانی، حضرت عبداللہ عباس رضی اللہ عنہ سے روایت ہے کہ رسول اللہ صلی اللہ علیہ و سلم انہیں یہ دعا اس طرح سکھایا کرتے تھے جیسے قرآن کریم کی سورت یاد کراتے ہوں اللَّہُمَّ إِنِّی أَعُوذُ بِکَ مِنْ عَذَابِ جَہَنَّمَ وَمِنْ عَذَابِ الْقَبْرِ وَأَعُوذُ بِکَ مِنْ فِتْنَۃِ الْمَسِیحِ الدَّجَّالِ وَأَعُوذُ بِکَ مِنْ فِتْنَۃِ الْمَحْیَا وَالْمَمَاتِ تک (یعنی اے اللہ میں دوزخ، قبر دجال کے فتنے، زندگی اور موت کے فتنے سے تیری پناہ مانگتا ہوں۔) یہ حدیث حسن صحیح غریب ہے۔

٭٭ ہارون بن اسحاق ہمدانی، عبدۃ بن سلیمان، ہشام بن عروہ، عروۃ، حضرت عائشہ رضی اللہ تعالیٰ عنہا سے روایت ہے کہ رسول اللہ صلی اللہ علیہ و سلم اس طرح دعا کیا کرتے تھے اللہ سے آخر تک (یعنی۔ اے اللہ میں تجھ سے دوزخ کی فتنے، دوزخ کے عذاب، قبر کے فتنے و امیری کے فتنے، فقر کے فتنے اور دجال کے فتنے سے تیری پناہ مانگتا ہوں۔ اے اللہ میری خطاؤں کو برف اور اولوں کے پانی سے دھو دے۔ اور میرے دل کو خطاؤں سے اس طرح پاک کر دے جیسے تو سفید کپڑے کو میل کچیل سے صاف کر دیتا ہے اور میرے اور میری خطاؤں کے درمیان اس طرح دوری فرما جیسے تو نے مشرق و مغرب کے درمیان دوری کر دی۔ اے اللہ میں سستی، بڑھاپے، گناہ اور قرض سے تیری پناہ مانگتا ہوں۔) یہ حدیث حسن صحیح ہے۔

٭٭ ہارون، عبدۃ، ہشام بن عروۃ، عباد بن عبداللہ بن زبیر، حضرت عائشہ رضی اللہ تعالیٰ عنہ سے روایت ہے کہ میں نے رسول اللہ صلی اللہ علیہ و سلم کو وفات کے وقت یہ دعا کرتے ہوئے سنا اللَّہُمَّ اغْفِرْ لِی وَارْحَمْنِی وَأَلْحِقْنِی بِالرَّفِیقِ الْأَعْلَی تک (یعنی۔ اے اللہ میری مغفرت فرما، مجھ پر رحم فرما اور مجھے اعلی دوست (یعنی اللہ تعالی) سے ملا دے )۔ یہ حدیث حسن صحیح ہے۔


٭٭ انصاری، معن، مالک، یحیی بن سعید، محمد بن ابراہیم تیمی، حضرت عائشہ رضی اللہ تعالیٰ عنہ فرماتی ہیں کہ میں ایک مرتبہ آپ صلی اللہ علیہ و سلم کے ساتھ سو رہی تھی کہ میں نے آپ کو ناپاک ہاتھ سے ٹٹولا تو میرا ہاتھ آپ کے پاؤں مبارک پر پڑا۔ آپ صلی اللہ علیہ و سلم سجدے میں تھے اور یہ دعا کر رہے تھے أَعُوذُ بِرِضَاکَ مِنْ سَخَطِکَ وَبِمُعَافَاتِکَ مِنْ عُقُوبَتِکَ لَا أُحْصِی ثَنَاءً عَلَیْکَ أَنْتَ کَمَا أَثْنَیْتَ عَلَى نَفْسِکَ (یعنی اے اللہ میں تیری رضا کے سبب تیری ناراضگی سے اور تیرے عفو کے سبب تیرے عذاب سے پناہ مانگتا ہوں۔ میں تیری اس طرح تعریف نہیں کر سکتا جس طرح تو نے خود اپنی تعریف کی ہے۔) یہ حدیث حسن صحیح ہے اور کئی سندوں سے حضرت عائشہ رضی اللہ تعالیٰ عنہا سے منقول ہے۔ قتیبہ بھی اس حدیث کو یحیی بن سعد سے اسی سند سے اسی کی مانند نقل کرتے ہوئے یہ الفاظ زیادہ بیان کرتے ہیں وَأَعُوذُ بِکَ مِنْکَ لَا أُحْصِی ثَنَاءً عَلَیْکَ (یعنی میں تجھ سے تیری پناہ مانگتا ہوں اور تیری اس طرح تعریف نہیں کر سکتا)

٭٭ انصاری، معن، مالک، ابو زناد، اعرج، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے فرمایا تم میں سے کوئی شخص اس طرح دعا نہ کرے کہ اے اللہ اگر تو چاہے تو میری مغفرت فرما۔ اے اللہ اگر تو چاہے تو مجھ پر رحم فرما۔ بلکہ اسے چاہیے کہ سوال کو کسی چیز کے ساتھ معلق نہ کرے کیونکہ اسے روکنے یا منع کرنے والا کوئی نہیں۔ یہ حدیث حسن صحیح ہے۔

٭٭ انصاری، معن، مالک، ابن شہاب، ابو عبد اللہ اغر، ابو سلمہ بن عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اللہ تعالیٰ روزانہ رات کو جب تہائی رات باقی رہ جاتی ہے تو دنیا کے آسمان پر آ جاتے ہیں اور پھر فرماتے ہیں کہ کون ہے جو مجھ سے دعا کرے تاکہ میں اسے قبول کروں اور کون ہے جو مجھ سے مغفرت مانگے تاکہ میں اسے بخش دوں۔ یہ حدیث حسن صحیح ہے اور ابو عبد اللہ الاغر کا نام سلمان ہے۔ اس باب میں حضرت علی رضی اللہ عنہ، عبداللہ بن مسعود رضی اللہ عنہ، ابو مسعود، جبیر بن مطعم رضی اللہ عنہ، رفاعہ جہنی رضی اللہ عنہ، ابو درداء رضی اللہ عنہ اور عثمان بن ابی العاص رضی اللہ عن سے بھی روایت ہے۔

٭٭ محمد بن یحیی ثقفی مروزی، حفص بن غیاث، ابن جریج، عبدالرحمن بن سابط، حضرت ابو امامہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم سے پوچھا گیا کہ کونسی دعا زیادہ قبول ہوتی ہے۔ آپ صلی اللہ علیہ و سلم نے فرمایا رات کے آخری حصے میں اور فرض نمازوں کے بعد مانگی جانے والی (دعا) یہ حدیث حسن ہے۔ ابو ذر رضی اللہ تعالیٰ عنہ اور ابن عمر رضی اللہ تعالیٰ عنہ نبی اکرم صلی اللہ علیہ و سلم سے نقل کرتے ہیں کہ رات کو آخری حصے میں مانگی جانے والی دعا افضل ہے اور اس کی قبولیت کی امید ہے۔ یا اسی کی مانند نقل کرتے ہیں۔

٭٭ عبد اللہ بن عبدالرحمن، حیوۃ بن شریح حمصی، بقیۃ بن ولید، مسلم بن زیاد، حضرت انس رضی اللہ عنہ فرماتے ہیں کہ رسول اللہ صلی اللہ علیہ و سلم نے فرمایا جو شخص صبح یہ دعا پڑھے گا اس کے اس دن کے تمام گناہ معاف کر دئیے جائیں گے اور اگر شام کو پڑھے تو اس رات اس سرزد ہونے والے گناہ اللہ تعالیٰ معاف فرما دیں گے اللَّہُمَّ أَصْبَحْنَا نُشْہِدُکَ وَنُشْہِدُ حَمَلَۃَ عَرْشِکَ وَمَلَائِکَتَکَ وَجَمِیعَ خَلْقِکَ بِأَنَّکَ اللَّہُ لَا إِلَہَ إِلَّا أَنْتَ اللَّہُ وَحْدَکَ لَا شَرِیکَ لَکَ وَأَنَّ مُحَمَّدًا عَبْدُکَ وَرَسُولُکَ (یعنی اے اللہ ہم نے صبح کی، ہم تجھے تیرے عرش کے اٹھانے والوں، تیرے فرشتوں اور تیری تمام مخلوق کو گواہ رکے کہتے ہیں کہ تو اللہ ہے، تیرے علاوہ کوئی معبود نہیں۔ تو اکیلا ہے تیرا کوئی شریک نہیں اور محمد صلی اللہ علیہ و سلم تیرے بندے اور رسول ہیں۔ یہ حدیث غریب ہے۔

٭٭ علی بن حجر، عبدالحمید بن عمر ہلالی، سعید بن ایاس جریری، ابو سلیل، حضرت ابو ہریرہ رضی اللہ تعالیٰ عنہ سے روایت ہے کہ ایک شخص نے عرض کیا یا رسول اللہ صلی اللہ علیہ و سلم میں نے آج رات آپ کی دعا سنی چنانچہ جو میں سن سکا وہ یہ ہے اللَّہُمَّ اغْفِرْ لِی ذَنْبِی وَوَسِّعْ لِی فِی دَارِی وَبَارِکْ لِی فِیمَا رَزَقْتَنِی (یعنی اے اللہ میرے گناہ معاف فرما، میرے گھر میں کشادگی پیدا فرما اور جو کچھ مجھے یاد ہے اس میں برکت پیدا فرما۔) نبی اکرم صلی اللہ علیہ و سلم نے فرمایا کیا تم نے اس میں دیکھا کہ کوئی چیز چھوٹ گئی ہو۔ ابو سلیل کا نام ضریب بن نقیر ہے انہیں نفیر بھی کہا گیا ہے۔ یہ حدیث غریب ہے۔

٭٭ علی بن حجر، ابن مبارک، یحیی بن ایوب، عبید اللہ بن زحر، خالد بن ابی عمران، حضرت ابن عمر رضی اللہ تعالیٰ عنہ فرماتے ہیں کہ ایسا کم ہی ہوتا ہے کہ رسول اللہ صلی اللہ علیہ و سلم کسی مجلس سے یہ دعا کیے بغیر اٹھے ہوں اللَّہُمَّ اقْسِمْ لَنَا مِنْ خَشْیَتِکَ مَا یَحُولُ بَیْنَنَا وَبَیْنَ مَعَاصِیکَ وَمِنْ طَاعَتِکَ مَا تُبَلِّغُنَا بِہِ جَنَّتَکَ وَمِنْ الْیَقِینِ مَا تُہَوِّنُ بِہِ عَلَیْنَا مُصِیبَاتِ الدُّنْیَا وَمَتِّعْنَا بِأَسْمَاعِنَا وَأَبْصَارِنَا وَقُوَّتِنَا مَا أَحْیَیْتَنَا وَاجْعَلْہُ الْوَارِثَ مِنَّا وَاجْعَلْ ثَأْرَنَا عَلَی مَنْ ظَلَمَنَا وَانْصُرْنَا عَلَی مَنْ عَادَانَا وَلَا تَجْعَلْ مُصِیبَتَنَا فِی دِینِنَا وَلَا تَجْعَلْ الدُّنْیَا أَکْبَرَ ہَمِّنَا وَلَا مَبْلَغَ عِلْمِنَا وَلَا تُسَلِّطْ عَلَیْنَا مَنْ لَا یَرْحَمُنَا تک (یعنی اے اللہ ہم میں اپنے خوف کو اتنا تقسیم کر دے کہ ہمارے اور ہمارے گناہوں کے درمیان حائل ہو جائے اور اپنی فرمانبرداری ہم میں اتنی تقسیم کر دے کہ وہ ہمیں جنت تک پہنچا دے اور اتنا یقین تقسیم کر دے کہ ہم پر دنیا کی مصیبتیں آسان ہو جائیں اور جب تک ہم زندہ رہیں ہماری سماعت، بصر اور قوت سے مستفید کر اور اسے ہمارا وارث کر دے۔ اے اللہ ہمارا انتقام اسی تک محدود کر دے جو ہم پر ظلم کرے۔ ہمیں دشمنوں پر غلبہ عطاء فرما ہمارے دین میں مصیبت نازل نہ فرما، دنیا ہی کو ہمارا اصل مقصد نہ بنا اور نہ دنیا کو ہمارے علم کی انتہا بنا اور ہم پر ایسے شخص کو مسلط نہ کر جو ہم پر رحم نہ کرے۔) یہ حدیث حسن غریب ہے۔ بعض حضرات اس حدیث کو خالد بن ابی عمران سے وہ نافع سے اور وہ ابن عمیر سے کرتے ہیں۔

٭٭ محمد بن بشار، ابو عاصم، سفیان شحام، حضرت مسلم بن ابی بکرہ رضی اللہ تعالیٰ عنہ فرماتے ہیں کہ میرے والد نے مجھے یہ دعا کرتے ہوئے سنا اللَّہُمَّ إِنِّی أَعُوذُ بِکَ مِنْ الْہَمِّ وَالْکَسَلِ وَعَذَابِ الْقَبْرِ قَالَ یَا بُنَیَّ مِمَّنْ سَمِعْتَ ہَذَا قُلْتُ سَمِعْتُکَ تَقُولُہُنَّ قَالَ الْزَمْہُنَّ فَإِنِّی سَمِعْتُ رَسُولَ اللَّہِ صَلَّی اللَّہُ عَلَیْہِ وَسَلَّمَ یَقُولُہُنَّ تو پوچھا کہ بیٹے یہ دعا تم نے کس سے سنی ہے ؟ میں نے عرض کیا کہ آپ سے۔ فرمانے لگے تو پھر ہمیشہ اسے پڑھتے رہا کرو کیونکہ میں نے رسول اللہ صلی اللہ علیہ و سلم کو یہ دعا پڑھتے ہوئے سنا ہے۔ (ترجمہ۔ اے اللہ میں تجھ سے غم، سستی اور قبر کے عذاب سے پناہ مانگتا ہوں ) یہ حدیث حسن غریب ہے۔

٭٭ علی بن خشرم، فضل بن موسی، حسین بن واقد، ابو اسحاق، حارث، حضرت علی رضی اللہ تعالیٰ عنہ فرماتے ہیں کہ رسول اللہ صلی اللہ علیہ و سلم نے ان سے فرمایا کیا میں تمہیں ایسے کلمات نہ سکھاؤں کہ اگر تم انہیں پڑھو تو اللہ تعالیٰ تمہاری بخشش فرما دیں اور اگر تمہیں بخش دیا ہو تو تمہارے درجات بلند کریں۔ وہ کلمات یہ ہیں۔لَا إِلَہَ إِلَّا اللَّہُ الْعَلِیُّ الْعَظِیمُ لَا إِلَہَ إِلَّا اللَّہُ الْحَلِیمُ الْکَرِیمُ لَا إِلَہَ إِلَّا اللَّہُ سُبْحَانَ اللَّہِ رَبِّ الْعَرْشِ الْعَظِیمِ (یعنی اللہ کے سوا کوئی معبود نہیں وہ بلند اور عظیم ہے۔ اللہ کے سوا کوئی معبود نہیں وہ حلیم و کریم ہے۔ اللہ کے سوا کوئی معبود نہیں۔ اللہ کی ذات پاک ہے اور وہ عرش عظیم کا مالک ہے ) علی بن خشرم کہتے ہیں کہ علی بن حسین بن واقد بھی اپنے والد سے اسی طرح حدیث نقل کرتے ہیں۔ اس میں آخر میں الْحَمْدُ لِلَّہِ رب العلمین کے الفاظ زیادہ ہیں۔ یہ حدیث غریب ہے۔ ہم اس حدیث کو ابو اسحاق کی روایت سے صرف اسی سند سے جانتے ہیں۔ ابو اسحاق، حارث سے اور وہ حضرت علی رضی اللہ تعالیٰ عنہ سے نقل کرتے ہیں۔


٭٭ محمد بن یحیی، محمد بن یوسف، یونس بن ابو اسحاق، ابراہیم بن محمد بن سعد، محمد، حضرت سعد رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے فرمایا ذوالنون (حضرت یونس علیہ السلام) کی مچھلی کے پیٹ میں کی جانے والی دعا ایسی ہے کہ کوئی مسلمان اسے پڑھ کر دعا کرے گا تو اللہ تعالیٰ ضرور اسکی دعا قبول فرمائیں گے۔ وہ یہ ہے لَا إِلَہَ إِلَّا أَنْتَ سُبْحَانَکَ إِنِّی کُنْتُ مِنْ الظَّالِمِینَ (یعنی تیرے سوا کوئی معبود نہیں۔ تیری ذات پاک ہے۔ میں ہی ظلم کرنے والوں میں سے ہو۔) محمد بن یوسف کبھی یہ حیث ابراہیم بن محمد بن سعد کے واسطے سے سعد سے نقل کرتے ہیں اور کئی راوی یہ حدیث یونس بن اسحاق سے وہ ابراہیم بن محمد بن سعد سے اور وہ سعد سے نقل کرتے ہیں۔ اس سند میں یہ نہیں کہ وہ اپنے والد سے روایت کرتے ہیں۔ اس سند میں یہ نہیں کہ وہ اپنے والد سے روایت کرتے ہیں۔ پھر ابو احمد زبیری اسے یونس سے وہ ابراہیم بن محمد بن سعد سے وہ اپنے والد سے اور وہ سعد سے محمد بن یوسف ہی کی حدیث کی مانند نقل کرتے ہیں۔

٭٭ یوسف بن حماد بصری، عبدالاعلی، سعید، قتادۃ، ابو رافع، حضرت ابو ہریرہ رضی اللہ عنہ سے روایت ہے کہ نبی اکرم صلی اللہ علیہ و سلم نے فرمایا کہ اللہ تعالیٰ کے ننانوے یعنی ایک کم سو نام ہیں۔ جس نے انہیں یاد کر لیا وہ جنت میں داخل ہو گیا۔ یوسف، عبد الاعلی سے وہ ہشام سے وہ محمد بن حسان سے وہ محمد بن سیرین سے وہ ابو ہریرہ سے اور وہ نبی اکرم صلی اللہ علیہ و سلم سے اسی کی مثل نقل کرتے ہیں۔ یہ حدیث حسن صحیح ہے۔ اور کئی سندوں سے حضرت ابو ہریرہ رضی اللہ عنہ سے مرفوعاً منقول ہے۔

٭٭ ابراہیم بن یعقوب، صفوان بن صالح، ولید بن مسلم، شعیب بن ابی حمزۃ، ابو زناد، اعرج، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے فرمایا کہ اللہ تعالیٰ کے ننانوے یعنی ایک کم سو نام ہیں جو انہیں یاد کرے گا جنت میں داخل ہو گا۔ ہُوَ اللَّہُ الَّذِی لَا إِلَہَ إِلَّا ہُوَ الرَّحْمَنُ الرَّحِیمُ الْمَلِکُ الْقُدُّوسُ السَّلَامُ الْمُؤْمِنُ الْمُہَیْمِنُ الْعَزِیزُ الْجَبَّارُ الْمُتَکَبِّرُ الْخَالِقُ الْبَارِئُ الْمُصَوِّرُ الْغَفَّارُ الْقَہَّارُ الْوَہَّابُ الرَّزَّاقُ الْفَتَّاحُ الْعَلِیمُ الْقَابِضُ الْبَاسِطُ الْخَافِضُ الرَّافِعُ الْمُعِزُّ الْمُذِلُّ السَّمِیعُ الْبَصِیرُ الْحَکَمُ الْعَدْلُ اللَّطِیفُ الْخَبِیرُ الْحَلِیمُ الْعَظِیمُ الْغَفُورُ الشَّکُورُ الْعَلِیُّ الْکَبِیرُ الْحَفِیظُ الْمُقِیتُ الْحَسِیبُ الْجَلِیلُ الْکَرِیمُ الرَّقِیبُ الْمُجِیبُ الْوَاسِعُ الْحَکِیمُ الْوَدُودُ الْمَجِیدُ الْبَاعِثُ الشَّہِیدُ الْحَقُّ الْوَکِیلُ الْقَوِیُّ الْمَتِینُ الْوَلِیُّ الْحَمِیدُ الْمُحْصِی الْمُبْدِئُ الْمُعِیدُ الْمُحْیِی الْمُمِیتُ الْحَیُّ الْقَیُّومُ الْوَاجِدُ الْمَاجِدُ الْوَاحِدُ الصَّمَدُ الْقَادِرُ الْمُقْتَدِرُ الْمُقَدِّمُ الْمُؤَخِّرُ الْأَوَّلُ الْآخِرُ الظَّاہِرُ الْبَاطِنُ الْوَالِیَ الْمُتَعَالِی الْبَرُّ التَّوَّابُ الْمُنْتَقِمُ الْعَفُوُّ الرَّئُوفُ مَالِکُ الْمُلْکِ ذُو الْجَلَالِ وَالْإِکْرَامِ الْمُقْسِطُ الْجَامِعُ الْغَنِیُّ الْمُغْنِی الْمَانِعُ الضَّارُّ النَّافِعُ النُّورُ الْہَادِی الْبَدِیعُ الْبَاقِی الْوَارِثُ الرَّشِیدُ الصَّبُورُ (وہی اللہ ہے جس کے سوا کوئی معبود نہیں، رحمن، رحیم، بادشاہ، برائیوں سے پاک، بے عیب، امن دینے والا، محافظ، غالب، زبردست، بڑائی والا، پیدا کرنے والا، جان ڈالنے والا، صورت دینے وال، درگزر فرمانے والا، سب کو قابو میں رکھنے والا، بہت عطا فرمانے والا، بہت روزی دینے والا، سب سے بڑا مشکل کشا، بہت جاننے والا، روزی تنگ کرنے ولا، عزت دینے والا، ذلت دینے والا، سب کچھ سننے والا، دیکھنے والا، حاکم مطلق، سراپا انصاف، لطف و کرم والا، باخبر، بردبار، بڑا بزرگ، بہت بخشنے والا، قدردان بہت بڑا، محافظ، قوت دینے والا، کفایت کرنے والا، بڑے مرتبے والا، بہت کرم والا، بڑا نگہبان، دعائیں قبول کرنے والا، وسعت والا، حکمتوں والا، محبت کرنے والا، بڑا بزرگ، مردوں کو زندہ کرنے والا، حاضر و ناظر، برحق کار ساز، بہت بڑی قوت والا، شدید قوت والا، مددگار، لائق تعریف، شمار میں رکھنے، پہلی بار پیدا کرنے والا، دوبارہ پیدا کرنے والا، موت دینے والا، قائم رکھنے والا، پانے والا، بزرگی والا، تنہا، بے نیاز، قادر، پوری طاقت والا، آگے کرنے والا، پیچھے رکھنے والا، سب سے پہلے، سب کے بعد، ظاہر، پوشیدہ، متصرف، بلند و برتر، اچھے سلوک والا، بہت توبہ قبول کرنے والا، بدلہ لینے والا، بہت معاف کرنے والا بہت مشفق، ملکوں کا مالک، جلال و اکرام والا، عدل کرنے والا، جمع کرنے والا، بے نیاز، غنی بنانے والا، روکنے والا، ضرر پہنچانے والا، نفع بخش ہدایت دینے والا، بے مثال ایجاد کرنے والا، باقی رہنے والا، نیکی کو پسند کرنے والا، صبر و تحمل والا۔ یہ حدیث غریب ہے۔

٭٭ صفوان بن صالح، ابو ہریرہ متعدد رواۃ نے صفوان بن صالح سے نقل کیا۔ ہم اسے صرف صفوان کی روایت سے جانتے ہیں صفوان محدثین کے نزدیک ثقہ ہیں۔ یہ حدیث حضرت ابو ہریرہ رضی اللہ تعالیٰ عنہ سے متعدد سندوں سے مروی ہے لیکن اسماء الہی کا ذکر ہمارے علم کے مطابق صرف اسی روایت میں ہے۔ آدم ابن ابی ایاس نے دوسری سند سے حضرت ابو ہریرہ رضی اللہ عنہ سے روایت کیا اور اسماء کا ذکر بھی کیا لیکن اسکی سند صحیح نہیں۔

٭٭ ابن ابی عمر، سفیان، ابو زناد، اعرج، حضرت ابو ہریرہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و سلم نے فرمایا اللہ تعالیٰ کے ننانوے نام ہیں جس نے ان کو یاد کیا جنت میں داخل ہو گا۔ اس حدیث میں ناموں کا تفصیلی ذکر نہیں۔ یہ حدیث حسن صحیح ہے۔ ابو الیمان نے بواسطہ شعیب بن ابی حمزہ ابو زناد سے یہ حدیث روایت کی لیکن اس میں ناموں کا ذکر نہیں کیا۔

٭٭ ابراہیم بن یعقوب، زید بن حباب، حمید مکی مولی بن علقمہ، عطاء بن ابی رباح، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے فرمایا اگر تم جنت کے باغوں پر سے گزرو تو وہاں چرا کرو۔ میں نے عرض کیا یا رسول اللہ صلی اللہ علیہ و سلم جنت کے باغ کیا ہیں۔ آپ صلی اللہ علیہ و سلم نے فرمایا مسجدیں۔ میں نے عرض کیا کہ ان میں چرنا کس طرح ہو گا آپ صلی اللہ علیہ و سلم نے فرمایا سُبْحَانَ اللَّہِ وَالْحَمْدُ لِلَّہِ وَلَا إِلَہَ إِلَّا اللَّہُ وَاللَّہُ أَکْبَرُ کہنا۔ یہ حدیث غریب ہے۔

٭٭ عبدالوارث بن عبدالصمد بن عبدالوارث، ان کے والد، محمد بن ثابت بنانی، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اگر تم جنت کے باغوں پر سے گزرو تو وہیں چرا کرو۔ صحابہ کرام رضی اللہ تعالیٰ عنہ نے پوچھا جنت کے باغ کیا ہیں۔ آپ صلی اللہ علیہ و سلم نے فرمایا ذکر کے حلقے۔ یہ حدیث اس سند سے حسن غریب ہے۔

دعائیں اور اذکار

ابراہیم بن یعقوب، عمرو بن عاصم، حماد بن سلمہ، ثابت، عمربن ابی سلمہ، حضرت ام سلمہ رضی اللہ تعالیٰ عنہا، حضرت ابو سلمہ رضی اللہ تعالیٰ عنہ سے نقل کرتی ہیں کہ رسول اللہ صلی اللہ علیہ و سلم نے فرمایا اگر کسی کو کوئی مصیبت پہنچے تو اسے چاہیے کہ اللَّہُمَّ اخْلُفْ فِی أَہْلِی خَیْرًا پڑھے (یعنی ہم سب اللہ ہی کی ملکیت میں ہیں اور اسی کی طرف جانے والے ہیں۔ اے اللہ میں اپنے مصیبت کا ثواب تجھ سے چاہتا ہوں۔ مجھے اس کا اجر عطا فرما اور اس کے بدلے بہتر چیز عطا فرما) پھر جب ابو سلمہ رضی اللہ تعالیٰ عنہ کی وفات کا وقت قریب آیا تو انہوں نے دعا کی کہ اے اللہ میری بیوی کو مجھ سے بہتر شخص عطا فرما۔ جب ابو سلمہ رضی اللہ تعالیٰ عنہ فوت ہو گئے، تو ام سلمہ رضی اللہ تعالیٰ عنہ نے إِنَّا لِلَّہِ وَإِنَّا إِلَیْہِ رَاجِعُونَ پڑھا۔ یہ حدیث اس سند سے حسن غریب ہے، اور اس کے علاوہ اور سند سے بھی ام سلمہ رضی اللہ عنہا ہی کے واسطے سے منقول ہے۔ ابو سلمہ رضی اللہ عنہ کا نام عبداللہ بن عبدالاسد ہے۔

٭٭ یوسف بن عیسی، فضل بن موسی، سلمہ بن وردان، حضرت انس بن مالک رضی اللہ عنہ فرماتے ہیں کہ ایک شخص نبی اکرم صلی اللہ علیہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و سلم کونسی دعا افضل ہے ؟ آپ صلی اللہ علیہ و سلم نے فرمایا اپنے رب سے عافیت اور دنیا و آخرت میں معافی مانگا کرو۔ وہ دوسرے دن پھر حاضر ہوا اور وہی سوال کیا؟ آپ صلی اللہ علیہ و سلم نے وہی جواب دیا۔ وہ تیسرے دن پھر حاضر ہوا اور وہی سوال کیا۔ آپ صلی اللہ علیہ و سلم نے فرمایا اگر تجھے دنیا و آخرت میں معافی مل گئی پھر تو کامیاب ہو گیا۔ یہ حدیث اس سند سے حسن غریب ہے۔ ہم اس حدیث کو صرف سلمہ بن وردان ہی کی روایت سے جانتے ہیں۔

٭٭ قتیبہ بن سعید، جعفر بن سلیمان ضبعی، کہمس بن حسن، عبداللہ بن بریدہ، حضرت عائشہ رضی اللہ تعالیٰ عنہ سے روایت ہے۔ کہ میں نے عرض کیا یا رسول اللہ صلی اللہ علیہ و سلم۔ اگر مجھے معلوم ہو جائے کہ شب قدر کونسی رات ہے تو کیا دعا کروں ؟ آپ صلی اللہ علیہ و سلم نے فرمایا اللَّہُمَّ إِنَّکَ عُفُوٌّ کَرِیمٌ تُحِبُّ الْعَفْوَ فَاعْفُ عَنِّی(یعنی اے اللہ تو معاف کرنے والا ہے اور معاف کرنے کو ہی پسند فرماتا ہے۔ پس مجھے معاف فرما دے۔ یہ حدیث حسن صحیح ہے۔)

٭٭ احمد بن منیع، عبیدۃ بن حمید، یزید بن ابی زیاد، عبداللہ بن حارث، حضرت عباس بن عبدالمطلب سے روایت ہے کہ میں نے عرض کیا یا رسول اللہ صلی اللہ علیہ و سلم مجھے ایسی چیز بتائیے کہ میں رب سے مانگوں ؟ آپ صلی اللہ علیہ و سلم نے فرمایا عافیت مانگا کرو۔ میں تھوڑے دن بعد پھر گیا اور وہی سوال کیا تو آپ صلی اللہ علیہ و سلم نے فرمایا اے عباس رضی اللہ تعالیٰ عنہ اے رسول اللہ صلی اللہ علیہ و سلم کے چچا اللہ سے دنیا و آخرت میں عافیت مانگا کرو۔ یہ حدیث صحیح ہے اور عبداللہ وہ عبداللہ بن حارث بن نوفل ہیں۔ ان کا حضرت عباس رضی اللہ تعالیٰ عنہ سے سماع ثابت ہے۔

٭٭ محمد بن بشار، ابراہیم بن عمر بن ابی وزیر، زنفل بن عبداللہ ابو عبد اللہ، ابن ابی ملیکہ، حضرت عائشہ رضی اللہ تعالیٰ عنہ، حضرت ابو بکر صدیق رضی اللہ تعالیٰ عنہ سے نقل کرتی ہیں کہ رسول اللہ صلی اللہ علیہ و سلم جب کسی کام کا ارادہ کرتے تو اللہ تعالیٰ سے یہ دعا کیا کرتے اللَّہُمَّ خِرْ لِی وَاخْتَرْ لِی (یعنی۔ اے اللہ میرے لیے خیر پسند فرما اور میرے کام میں برکت پیدا فرما۔) یہ حدیث غریب ہے۔ ہم اس حدیث کو صرف نفل کی روایت سے جانتے ہیں اور وہ محدثین کے نزدیک ضعیف ہیں۔ انہیں زنفل بن عبداللہ العرفی بھی کہا جاتا ہے۔ یہ عرفات میں رہائش پذیر تھے۔ زنفل بن عبداللہ اس حدیث میں منفرد ہیں۔ اور ان کا کوئی متابع نہیں۔

٭٭ اسحاق بن منصور، حبان بن ہلال، ابان بن یزید عطار، یحیی، زید بن سلام، حضرت ابو مالک اشعری رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے فرمایا وضو نصف ایمان ہے۔ الْحَمْدُ لِلَّہِ میزان کو بھر دیتا ہے اور سُبْحَانَ اللَّہِ وَالْحَمْدُ لِلَّہِ آسمانوں اور زمین کو بھر دیتے ہیں، نماز نور ہے، صدقہ ایمان کی دلیل ہے، صبر روشنی ہے، قرآن (تیری) نجات یا ہلاکت کی حجت ہے اور ہر شخص اس حال میں صبح کرتا ہے کہ وہ اپنے نفس کو بیچ رہا ہوتا ہے پھر یا تو وہ اسے (اطاعت و فرمانبرداری) کی وجہ سے آزاد کرا لیتا ہے یا پھر (نافرمانی کر کے ) خود کو برباد کر لیتا ہے۔ یہ حدیث حسن صحیح ہے۔

٭٭ حسن بن عرفہ، اسماعیل بن عیاش، عبدالرحمن بن زیاد، عبداللہ بن یزید، حضرت عبداللہ بن عمرو رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا سُبْحَانَ اللَّہِ نصف میزان ہے اور اَلْحَمْدُ لِلَّہِ کے درمیان کوئی پردہ نہیں۔ وہ اللہ تعالیٰ تک سیدھا پہنچتا ہے۔ یہ حدیث اس سند سے غریب ہے اور یہ سند قوی نہیں۔

٭٭ ہناد، ابو الاحوص، ابو اسحاق، جری نہدی، قبیلہ بنوسلیم کے ایک شخص فرماتے ہیں کہ رسول اللہ صلی اللہ علیہ و سلم نے اپنے یا میرے ہاتھ پر یہ چیزیں گن کر بتائیں کہ تسبیح (سُبْحَانَ اللَّہِ) نصف میزان اَلْحَمْدُ لِلَّہِ کامل میزان اور اللَّہُ أَکْبَرُ آسمان و زمین کے درمیان خلاء کو بھر دیتا ہے اور روزہ نصف صبر ہے اور پاکی نصف ایمان ہے۔ یہ حدیث حسن ہے۔ اس حدیث کو شعبہ اور ثوری نے ابو اسحاق سے نقل کیا ہے۔

٭٭ محمد بن حاتم مودب، علی بن ثابت، قیس بن ربیع، اغربن صباح، خلیفہ بن حصین، حضرت علی بن ابی طالب رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم وقوف عرفات کے موقع پر زوال کے بعد اکثر یہ دعا کیا کرتے تھے کہ اللَّہُمَّ لَکَ الْحَمْدُ کَالَّذِی نَقُولُ وَخَیْرًا مِمَّا نَقُولُ اللَّہُمَّ لَکَ صَلَاتِی وَنُسُکِی وَمَحْیَایَ وَمَمَاتِی وَإِلَیْکَ مَآبِی وَلَکَ رَبِّ تُرَاثِی اللَّہُمَّ إِنِّی أَعُوذُ بِکَ مِنْ عَذَابِ الْقَبْرِ وَوَسْوَسَۃِ الصَّدْرِ وَشَتَاتِ الْأَمْرِ اللَّہُمَّ إِنِّی أَعُوذُ بِکَ مِنْ شَرِّ مَا تَجِیئُ بِہِ الرِّیحُ (یعنی۔ اے اللہ تمام تعریفیں تیرے ہی لیے ہیں جس طرح تو خود بیان کرے اور ہمارے بیان کرنے سے بہتر۔ اے اللہ میری نماز، میری قربانی، میری زندگی، میری موت اور میرا لوٹنا تیری ہی طرف ہے۔ اے اللہ میری میراث بھی تیرے ہی لیے ہے۔ اے اللہ میں تجھ سے عذاب قبر، سینے کے وسوسے اور (کسی) کام کی پریشانی سے تیری پناہ مانگتا ہوں۔ اے اللہ میں تجھ سے اس شر سے بھی پناہ مانگتا ہوں جو ہوا لاتی ہے یہ حدیث اس سند سے غریب ہے اور یہ سند قوی نہیں۔

٭٭ محمد بن حاتم، عمار بن محمد بن اخت سفیان ثوری، لیث بن ابی سلیم، عبدالرحمن بن سابط، حضرت ابو امامہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے بہت سی دعائیں کیں جو ہمیں یاد نہ ہو سکیں تو ہم نے عرض کیا یا رسول اللہ صلی اللہ علیہ و سلم آپ نے بہت سی دعائیں کیں جنہیں ہم یاد نہ کر سکے۔ آپ صلی اللہ علیہ و سلم فرمایا کیا میں تمہیں ایسی چیز نہ بتا دوں کہ وہ تمام دعاؤں کو جمع کر دے تم یہ دعا کیا کرو۔ اللَّہُمَّ إِنَّا نَسْأَلُکَ مِنْ خَیْرِ مَا سَأَلَکَ مِنْہُ نَبِیُّکَ مُحَمَّدٌ صَلَّی اللَّہُ عَلَیْہِ وَسَلَّمَ وَنَعُوذُ بِکَ مِنْ شَرِّ مَا اسْتَعَاذَ مِنْہُ نَبِیُّکَ مُحَمَّدٌ صَلَّی اللَّہُ عَلَیْہِ وَسَلَّمَ وَأَنْتَ الْمُسْتَعَانُ وَعَلَیْکَ الْبَلَاغُ وَلَا حَوْلَ وَلَا قُوَّۃَ إِلَّا بِاللَّہِ (یعنی اے اللہ ہم تجھ سے ہر اس خیر کا سوال کرتے ہیں جس کا رسول اکرم صلی اللہ علیہ و سلم نے سوال کیا اور ہر اس چیز سے پناہ مانگتے ہیں جس سے تیرے نبی محمد صلی اللہ علیہ و سلم نے پناہ مانگی، تو ہی مددگار ہے، تو ہی خیر و شر کا پہنچانے والا ہے اور گناہوں سے بچنے کی طاقت اور نیکی کرنے کی قوت بھی صرف اللہ ہی کی طرف سے ہے۔ یہ حدیث حسن غریب ہے۔

٭٭ ابوموسیٰ انصاری، معاذ بن معاذ، ابو کعب صاحب الحریر، حضرت شہر بن حوشب رضی اللہ تعالیٰ عنہ فرماتے ہیں کہ میں نے ام سلمہ رضی اللہ تعالیٰ عنہ سے پوچھا کہ اے امیر المومنین رسول اللہ صلی اللہ علیہ و سلم آپ کے پاس اکثر کیا دعا کرتے تھے ؟ انہوں نے فرمایایَا مُقَلِّبَ الْقُلُوبِ ثَبِّتْ قَلْبِی عَلَی دِینِکَ (یعنی۔ اے دلوں کے پھیرنے والے میرے دل کو اپنے دین پر قائم رکھ) پھر فرمانے لگیں کہ میں نے عرض کیا یا رسول اللہ صلی اللہ علیہ و سلم آپ اکثر یہی دعا کیوں کرتے ہیں ؟ نبی اکرم صلی اللہ علیہ و سلم نے فرمایا ام سلمہ رضی اللہ تعالیٰ عنہا کوئی شخص ایسا نہیں کہ اسکا دل اللہ کی دو انگلیوں کے درمیان نہ ہو۔ جسے چاہتا ہے (دین حق پر) قائم رکھتا ہے اور جسے چاہتا ہے ٹیڑھا کر دیتا ہے۔ پھر حدیث کے راوی معاذ رضی اللہ تعالیٰ عنہ نے یہ آیت تلاوت فرمائی (رَبَّنَا لَا تُزِغْ قُلُوْبَنَا بَعْدَ اِذْ ھَدَیْتَنَا) 3۔ ال عمران:8) (یعنی اے اللہ ہمارے دلوں کو ہدایت دینے کے بعد ٹیڑھا نہ کر۔)

٭٭ محمد بن حاتم مودب، حکم بن ظہیر، علقمہ بن مرثد، سلیمان بن بریدہ، حضرت بریدہ رضی اللہ تعالیٰ عنہ فرماتے ہیں کہ خالد بن ولید مخزومی نے عرض کیا یا رسول اللہ صلی اللہ علیہ و سلم رات میں کسی وسوسے یا خوف کی وجہ سے سو نہیں سکا۔ آپ صلی اللہ علیہ و سلم نے فرمایا کہ جب سونے کے لیے اپنے بستر پر جاؤ تو یہ دعا پڑھا کرو اللَّہُمَّ رَبَّ السَّمَوَاتِ السَّبْعِ وَمَا أَظَلَّتْ وَرَبَّ الْأَرَضِینَ وَمَا أَقَلَّتْ وَرَبَّ الشَّیَاطِینِ وَمَا أَضَلَّتْ کُنْ لِی جَارًا مِنْ شَرِّ خَلْقِکَ کُلِّہِمْ جَمِیعًا أَنْ یَفْرُطَ عَلَیَّ أَحَدٌ مِنْہُمْ أَوْ أَنْ یَبْغِیَ عَزَّ جَارُکَ وَجَلَّ ثَنَاؤُکَ وَلَا إِلَہَ غَیْرُکَ لَا إِلَہَ إِلَّا أَنْتَ (یعنی۔ اے اللہ اے سات آسمانوں اور ان کے سائے میں چلنے والوں کے رب، اے زمین والوں کو پالنے والے، اے شیاطین اور ان کے گمراہ کیے ہوئے لوگوں کے رب اپنی تمام مخلوق کے شر سے مجھے نجات دے کہ ان میں سے کوئی مجھ پر زیادتی یا ظلم نہ کرے۔ تیری پناہ میں آیا ہوا غالب ہے۔ تیری ثنا برتر ہے اور تیرے علاوہ کوئی معبود نہیں، معبود صرف تو ہی ہے۔) اس حدیث کی سند قوی نہیں کیونکہ حکم بن ظہیر سے بعض محدثین نے احادیث نقل کرنا چھوڑ دیا ہے۔ پھر اس کے علاوہ ایک اور سند سے بھی یہ حدیث منقول ہے لیکن وہ مرسل ہے۔

٭٭ علی بن حجر، اسماعیل بن عیاش، محمد بن اسحاق، حضرت عمرو بن شعیب اپنے والد سے اور وہ ان کے والد سے نقل کرتے ہیں کہ رسول اللہ صلی اللہ علیہ و سلم نے فرمایا کہ اگر کوئی نیند میں ڈر جائے تو یہ دعا پڑھے أَعُوذُ بِکَلِمَاتِ اللَّہِ التَّامَّاتِ مِنْ غَضَبِہِ وَعِقَابِہِ وَشَرِّ عِبَادِہِ وَمِنْ ہَمَزَاتِ الشَّیَاطِینِ وَأَنْ یَحْضُرُونِ فَإِنَّہَا لَنْ تَضُرَّہُ وَکَانَ عَبْدُ اللَّہِ بْنُ عُمَرَ یُلَقِّنُہَا مَنْ بَلَغَ مِنْ وَلَدِہِ وَمَنْ لَمْ یَبْلُغْ مِنْہُمْ کَتَبَہَا فِی صَکٍّ ثُمَّ عَلَّقَہَا فِی عُنُقِہِ (یعنی۔ میں اللہ کے غضب، عقاب، اسکے بندوں کے فساد، شیطانی وساوس اور ان (شیطانوں ) کے ہمارے پاس آنے سے اللہ کے پورے کلمات کی پناہ مانگتا ہوں ) اگر وہ یہ دعا پڑھے گا تو وہ خواب اسے ضرر نہیں پہنچا سکے گا۔ عبدالرحمن بن عمرو یہ دعا اپنے بالغ بچوں کو سکھایا کرتے تھے اور نابالغ بچوں کے لیے لکھ کر ان کے گلے میں ڈال دیا کرتے تھے۔ یہ حدیث حسن غریب ہے۔

٭٭ محمد بن بشار، محمد بن جعفر، شعبہ، عمرو بن مرہ، ابو وائل، عبداللہ بن مسعود سے اور وہ عبداللہ بن مسعود رضی اللہ تعالیٰ عنہ سے نقل کرتے ہیں (راوی کہتے ہیں کہ میں نے ابو وائل سے پوچھا کہ کیا تم نے خود ابن مسعود رضی اللہ تعالیٰ عنہ سے سنا؟ انہوں نے فرمایا ہاں ) کہ رسول اللہ صلی اللہ علیہ و سلم نے فرمایا اللہ سے زیادہ کوئی غیرت مند نہیں۔ اسی لیے اس نے ظاہری اور چھپی ہوئی تمام فواحش کو حرام قرار دیا۔ پھر اللہ تعالیٰ کو اپنی تعریف سب سے زیادہ پسند ہے اسی لیے اللہ تعالیٰ نے خود اپنی تعریف بیان فرمائی ہے۔ یہ حدیث حسن صحیح ہے۔

٭٭ قتیبہ، لیث، یزید بن ابی حبیب، ابو الخیر، حضرت عبداللہ بن عمر رضی اللہ تعالیٰ عنہ، حضرت ابو بکر صدیق رضی اللہ تعالیٰ عنہ سے نقل کرتے ہیں کہ انہوں نے عرض کیا یا رسول اللہ صلی اللہ علیہ و سلم مجھے ایسی دعا بتایئے جو میں نماز میں مانگا کروں۔ آپ صلی اللہ علیہ و سلم نے فرمایا قُلْ اللَّہُمَّ إِنِّی ظَلَمْتُ نَفْسِی ظُلْمًا کَثِیرًا وَلَا یَغْفِرُ الذُّنُوبَ إِلَّا أَنْتَ فَاغْفِرْ لِی مَغْفِرَۃً مِنْ عِنْدِکَ وَارْحَمْنِی إِنَّکَ أَنْتَ الْغَفُورُ الرَّحِیمُ (یعنی اے اللہ ! میں نے اپنے نفس پر بہت زیادہ ظلم کیا اور گناہوں کو معاف کرنے والا تیرے علاوہ کوئی نہیں۔ مجھے بھی معاف کر دے اور اپنی طرف سے مغفرت اور رحم فرما کیوں کہ تو بخشش اور رحم کرنے والا ہے ) یہ حدیث حسن صحیح غریب ہے۔ ابو الخیر کا نام مرثد بن عبداللہ یزنی ہے۔

٭٭ محمد بن حاتم، ابو بدر شجاع بن ولید، رحیل بن معاویہ برادر زہیر بن معاویہ، رقاشی، حضرت انس بن مالک رضی اللہ عنہ فرماتے ہیں کہ جب نبی اکرم صلی اللہ علیہ و سلم پر کوئی سخت آن پڑتا تو یہ دعا کرتے یَا حَیُّ یَا قَیُّومُ بِرَحْمَتِکَ أَسْتَغِیثُ (یعنی اے زندہ اور (زمین وآسمان) کو قائم رکھنے والے تیری رحمت کے وسیلے سے فریاد کرتا ہوں ) اسی سند سے یہ ارشاد بھی منقول ہے کہ آپ صلی اللہ علیہ و سلم نے فرمایا یا ذوالجلال والاکرام کو لازم پکڑو (یعنی اے بڑائی اور بزرگی والے ) یہ حدیث غریب ہے اور انس رضی اللہ عنہ سے اور سند سے بھی منقول ہے۔

٭٭ محمود بن غیلان، مؤمل، حماد بن سلمہ، انس بن مالک رضی اللہ عنہ محمود بن غیلان اس حدیث کو مؤمل سے وہ حماد بن سلمہ سے وہ انس بن مالک رضی اللہ عنہ سے اور وہ رسول اللہ صلی اللہ علیہ و سلم سے نقل کرتے ہیں کہ آپ صلی اللہ علیہ و سلم نے فرمایا تم لویَا ذَا الْجَلَالِ وَالْإِکْرَامِ پڑھتے رہا کرو۔ یہ حدیث غریب اور غیر محفوظ رہے۔ حماد بن سلمہ سے بھی حمید کے حوالے سے حسن بصری سے مرفوعاً منقول ہے اور یہ زیادہ صحیح ہے۔ مؤمل نے اس میں غلطی کی ہے وہ حمید کے واسطے سے انس سے روایت کرتے ہیں۔ ان کا کوئی متابع نہیں۔

٭٭ محمود بن غیلان، وکیع، سفیان، جریری، ابو الورد، جلاج، حضرت معاذ بن جبل رضی اللہ عنہ فرماتے ہیں کہ رسول اللہ صلی اللہ علیہ و سلم ایک شخص کو اس طرح دعا مانگتے ہوئے دیکھا اللَّہُمَّ إِنِّی أَسْأَلُکَ تَمَامَ النِّعْمَۃِ فَقَالَ أَیُّ شَیْئٍ تَمَامُ النِّعْمَۃِ قَالَ دَعْوَۃٌ دَعَوْتُ بِہَا أَرْجُو بِہَا الْخَیْرَ قَالَ فَإِنَّ مِنْ تَمَامِ النِّعْمَۃِ دُخُولَ الْجَنَّۃِ وَالْفَوْزَ مِنْ النَّارِ وَسَمِعَ رَجُلًا وَہُوَ یَقُولُ یَا ذَا الْجَلَالِ وَالْإِکْرَامِ فَقَالَ قَدْ اسْتُجِیبَ لَکَ فَسَلْ وَسَمِعَ النَّبِیُّ صَلَّی اللَّہُ عَلَیْہِ وَسَلَّمَ رَجُلًا وَہُوَ یَقُولُ اللَّہُمَّ إِنِّی أَسْأَلُکَ الصَّبْرَ فَقَالَ سَأَلْتَ اللَّہَ الْبَلَائَ فَسَلْہُ الْعَافِیَۃَ (یعنی اے اللہ ! میں تجھ سے پوری نعمت مانگتا ہوں ) تو آپ صلی اللہ علیہ و سلم نے پوچھا کہ پوری نعمت کیا ہے ؟ آپ صلی اللہ علیہ و سلم نے فرمایا اس سے مراد دوزخ سے نجات اور جنت میں داخل ہونا ہے، پھر آپ صلی اللہ علیہ و سلم نے ایک اور شخص کو یا ذا الجلال والاکرام کہتے ہوئے سنا تو فرمایا تمہاری دعا قبول کر لی گئی ہے، لہذا سوال کرو۔ پھر آپ صلی اللہ علیہ و سلم نے ایک شخص کو اللہ تعالیٰ سے صبر مانگتے ہوئے سنا تو فرمایا یہ تو بلاء ہے اب اس سے عافیت مانگو۔ احمد بن منیع بھی اسماعیل سے اور وہ جریری سے اسی سند سے اسی کی مانند نقل کرتے ہیں۔ یہ حدیث حسن ہے۔

٭٭ حسن بن عرفۃ، اسماعیل بن عیاش، عبداللہ بن عبدالرحمن بن ابی حسین، شہر بن حوشب، حضرت ابو امامہ باہلی رضی اللہ عنہ سے روایت ہے کہ میں نے رسول اللہ صلی اللہ علیہ و سلم کو فرماتے ہوئے سنا کہ جو شخص اپنے بستر پر سونے کے لئے پاک ہو کر جائے اور نیند آنے تک اللہ کا ذکر کرتا رہے وہ رات کے کسی بھی حصے میں اللہ سے دنیا اور آخرت کی جو بھلائی بھی مانگے گا اللہ تعالیٰ ضرور اسے عطا فرمائیں گے۔ یہ حدیث حسن غریب ہے اور شہر بن حوشب سے منقول ہے وہ ابو ظبیہ سے وہ عمرو بن عبسہ سے اور وہ نبی اکرم صلی اللہ علیہ و سلم سے نقل کرتے ہیں۔

٭٭ حسن بن عرفہ، اسماعیل بن عیاش، محمد بن زیاد، ابو راشد حبرانی کہتے ہیں کہ میں عبداللہ بن عمرو بن عاص رضی اللہ عنہ کے پاس حاضر ہوا اور عرض کیا کہ کوئی ایسی حدیث بیان کیجئے جو آپ نے رسول اللہ صلی اللہ علیہ و سلم سے سنی ہو۔ انہوں نے مجھے ایک ورق دیا اور فرمایا کہ میں نے رسول اللہ صلی اللہ علیہ و سلم سے لکھوایا تھا۔ میں نے اسے دیکھا تو اس میں یہ تحریر تھا۔ ابو بکر صدیق رضی اللہ عنہ نے عرض کیا یا رسول اللہ ! مجھے صبح و شام پڑھنے کے لئے کوئی دعا بتایئے۔ آپ صلی اللہ علیہ و سلم نے فرمایا یہ پڑھا کرو اللَّہُمَّ فَاطِرَ السَّمَوَاتِ وَالْأَرْضِ عَالِمَ الْغَیْبِ وَالشَّہَادَۃِ لَا إِلَہَ إِلَّا أَنْتَ رَبَّ کُلِّ شَیْئٍ وَمَلِیکَہُ أَعُوذُ بِکَ مِنْ شَرِّ نَفْسِی وَمِنْ شَرِّ الشَّیْطَانِ وَشِرْکِہِ وَأَنْ أَقْتَرِفَ عَلَی نَفْسِی سُوئًا أَوْ أَجُرَّہُ إِلَی مُسْلِمٍ (یعنی اے اللہ ! اے آسمانوں اور زمین کے پیدا کرنے والے اے پوشیدہ اور ظاہر کے جاننے والے تیرے علاوہ کوئی معبود نہیں تو ہی ہر چیز کا رب ہے اور مالک ہے۔ میں اپنے نفس کے شر شیطان کے شر اور شرک سے تیری پناہ مانگتا ہوں اور اس سے بھی تیری پناہ چاہتا ہوں کہ خود کوئی برائی کروں یا اسے کسی مسلمان سے کراؤں ) یہ حدیث اس سند سے حسن غریب ہے۔

٭٭ محمد بن حمید رازی، فضل بن موسی، اعمش، حضرت انس بن مالک رضی اللہ عنہ سے روایت ہے کہ نبی اکرم صلی اللہ علیہ و سلم ایک ایسے درخت کے پاس سے گزرے جس کے پتے سوکھ چکے تھے۔ آپ صلی اللہ علیہ و سلم نے اس پر لاٹھی ماری تو اس کے پتے جھڑنے لگے۔ پھر آپ صلی اللہ علیہ و سلم نے فرمایا اَلْحَمْدُ لِلَّہِ وَسُبْحَانَ اللَّہِ وَلَا إِلَہَ إِلَّا اللَّہُ وَاللَّہُ أَکْبَرُ سے اسی طرح گناہ جھڑتے ہیں جس طرح اس درخت کے پتے جھڑے۔ یہ حدیث غریب ہے۔ ہمیں علم نہیں کہ اعمش نے انس سے کوئی حدیث سنی یا نہیں۔ البتہ اعمش نے انس کو دیکھا ہے۔

٭٭ قتیبہ، لیث، جلاح ابی کثیر، ابو عبدالرحمن حبلی، حضرت عمارہ بن شبیب سبائی کہتے ہیں کہ رسول اللہ صلی اللہ علیہ و سلم نے فرمایا کہ جو شخص لَا إِلَہَ إِلَّا اللَّہُ وَحْدَہُ لَا شَرِیکَ لَہُ لَہُ الْمُلْکُ وَلَہُ الْحَمْدُ یُحْیِی وَیُمِیتُ وَہُوَ عَلَی کُلِّ شَیْئٍ قَدِیرٌ مغرب کے بعد دس مرتبہ پڑھے گا۔ اللہ تعالیٰ اس کی حفاظت کے لئے فرشتے مقرر کر دیں گے جو اس کی صبح تک شیطان سے حفاظت کریں گے۔ اس کے لئے دس رحمت تک کی نیکیاں لکھ دی جائیں گے۔ اس کے دس برباد کر دینے والے گناہ معاف کر دیئے جائیں گے اور اسے دس مسلمان غلام آزاد کرنے کا ثواب عطا کیا جائے گا۔ یہ حدیث حسن غریب ہے۔ ہم اس حدیث کو صرف لیث بن سعد کی روایت سے جانتے ہیں۔ ہمیں علم نہیں کہ عمارہ بن شبیب نے نبی اکرم صلی اللہ علیہ و سلم کچھ سنا یا نہیں۔

٭٭ محمد بن حمید، علی بن ابی بکر، جراح بن ضحاک کندی، ابو شیبہ، عبداللہ بن عکیم، حضرت عمر بن خطاب رضی اللہ عنہ سے روایت ہے کہ رسول اللہ صلی اللہ علیہ و سلم نے مجھے یہ دعا پڑھنے کا حکم دیا اللَّہُمَّ اجْعَلْ سَرِیرَتِی خَیْرًا مِنْ عَلَانِیَتِی وَاجْعَلْ عَلَانِیَتِی صَالِحَۃً اللَّہُمَّ إِنِّی أَسْأَلُکَ مِنْ صَالِحِ مَا تُؤْتِی النَّاسَ مِنْ الْمَالِ وَالْأَہْلِ وَالْوَلَدِ غَیْرِ الضَّالِّ وَلَا الْمُضِلِّ (یعنی اے اللہ ! میرے باطن میرے ظاہر سے اچھا کر اور میرا ظاہر نیک کر دے۔ اے اللہ ! تو لوگوں کو جو مال اور اہل وعیال فرماتا ہیں اس میں سے میں تجھ سے بہترین چیزیں مانگتا ہوں جو نہ خود گمراہ ہوں اور نہ کسی کو گمراہ کریں ) یہ حدیث غریب ہے۔ ہم اس حدیث کو صرف اسی سند سے جانتے ہیں اور یہ سند قوی نہیں ہے۔

٭٭ عقبہ بن مکرم، سعید بن سفیان جحدری، عبداللہ بن معدان، حضرت عاصم بن کلیب جرمی اپنے والد سے اور ان کے دادا سے نقل کرتے ہیں کہ وہ رسول اللہ صلی اللہ علیہ و سلم کے پاس حاضر ہوئے آپ صلی اللہ علیہ و سلم نماز پڑھ رہے تھے۔ آپ صلی اللہ علیہ و سلم کا دایاں ہاتھ دائیں ران پر اور بایاں ہاتھ بائیں ران پر تھا۔ مٹھی بند کی ہوئی تھی اور شہادت کی انگلی پھیلا کر یہ دعا کر رہے تھے یَا مُقَلِّبَ الْقُلُوبِ ثَبِّتْ قَلْبِی عَلَی دِینِکَ یہ حدیث اس سند سے غریب ہے۔

٭٭ عبدالوارث بن عبدالصمد، عبدالصمد، حضرت سالم ثابت بنانی سے نقل کرتے ہیں کہ انہوں نے فرمایا اے محمد بن سالم اگر کہیں تکلیف ہو تو اس جگہ ہاتھ کر یہ دعا پڑھا کرو بِسْمِ اللَّہِ أَعُوذُ بِعِزَّۃِ اللَّہِ وَقُدْرَتِہِ مِنْ شَرِّ مَا أَجِدُ مِنْ وَجَعِی ہَذَا (یعنی اللہ کے نام سے میں اس درد کے شر سے اللہ کی عزت اور قدرت کی پناہ مانگتا ہوں ) پھر ہاتھ ہٹا لو اور یہی عمل طاق تعداد میں کرو۔ پھر فرمایا کہ حضرت انس بن مالک رضی اللہ عنہ مجھ سے بیان کیا کہ نبی اکرم صلی اللہ علیہ و سلم نے ان سے یہ عمل بیان فرمایا تھا۔ یہ حدیث اس سند سے حسن غریب ہے۔

٭٭ حسین بن علی بن اسود بغدادی، محمد بن فضیل، عبدالرحمن بن اسحاق، حفصہ بنت ابی کثیر، ابو کثیر، حضرت سلمہ رضی اللہ عنہا فرماتی ہیں کہ رسول اللہ صلی اللہ علیہ و سلم نے مجھے یہ دعا سکھائی اللَّہُمَّ ہَذَا اسْتِقْبَالُ لَیْلِکَ وَاسْتِدْبَارُ نَہَارِکَ وَأَصْوَاتُ دُعَاتِکَ وَحُضُورُ صَلَوَاتِکَ أَسْأَلُکَ أَنْ تَغْفِرَ لِی یعنی اے اللہ ! یہ تیری رات کے آنے اور دن کے جانے کا وقت ہے اور تجھے پکارنے والوں کی آواز کا اور تیری نماز کے حاضر ہونے کا بھی وقت ہے۔ لہذا میں تجھ سے اپنی مغفرت کا سوال کرتا ہوں ) یہ حدیث غریب ہے۔ ہم اس حدیث کو صرف اسی سند سے جانتے ہیں۔ حفصہ بنت ابی کثیر اور ان کے والد کو ہم نہیں جانتے۔

٭٭ حسین بن علی بن یزید صدائی بغدادی، ولید بن قاسم ہمدانی، یزید بن کیسان، ابو حازم، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا جو شخص اخلاص کے ساتھ لَا إِلَہَ إِلَّا اللَّہُ قَطُّ مُخْلِصًا إِلَّا فُتِحَتْ لَہُ أَبْوَابُ السَّمَائِ حَتَّی تُفْضِیَ إِلَی الْعَرْشِ مَا اجْتَنَبَ الْکَبَائِرَ کہتا ہے اس کے لئے آسمان کے لئے دروازے کھول دیئے جاتے ہیں۔ یہاں تک کہ وہ (کلمہ) عرش تک پہنچ جاتا ہے اور یہ اسی صورت میں ہوتا ہے کہ کبائر سے بچتا رہے۔ یہ حدیث اس سند سے حسن غریب ہے۔

٭٭ سفیان بن وکیع، احمد بن بشیر و ابو اسامہ، مسعر، حضرت زیادہ بن علاقہ اپنے چچا سے نقل کرتے ہیں کہ رسول اللہ صلی اللہ علیہ و سلم یہ دعا پڑھا کرتے تھے اللَّہُمَّ إِنِّی أَعُوذُ بِکَ مِنْ مُنْکَرَاتِ الْأَخْلَاقِ وَالْأَعْمَالِ وَالْأَہْوَاءِ (یعنی اے اللہ ! میں تجھ سے بری عادات برے اعمال اور بری خواہشات سے پناہ مانگتا ہوں )۔ یہ حدیث حسن غریب ہے۔ اور زیادہ بن علاقہ کے چچا کا نام قطبہ بن مالک ہے۔ یہ رسول اللہ صلی اللہ علیہ و سلم کے صحابی ہیں۔

٭٭ احمد بن ابراہیم دورقی، اسماعیل بن ابراہیم، حجاج بن ابی عثمان، ابو زبیر، عون بن عبد اللہ، حضرت ابن عمر رضی اللہ عنہما فرماتے ہیں کہ ہم نبی اکرم صلی اللہ علیہ و سلم کے ساتھ نماز پڑھ رہے تھے کہ ایک شخص نے اللَّہُ أَکْبَرُ کَبِیرًا وَالْحَمْدُ لِلَّہِ کَثِیرًا وَسُبْحَانَ اللَّہِ بُکْرَۃً وَأَصِیلًا پڑھا (یعنی اللہ بہت بڑا ہے، تمام اور بہت سی تعریفیں اسی کے لئے ہیں اور اللہ صبح و شام پاکی والا ہے ) آپ صلی اللہ علیہ و سلم نے (نماز کے بعد) پوچھا کہ کس نے یہ کلمات کہے تھے ؟ ایک شخص نے عرض کیا میں نے یا رسول اللہ ! آپ صلی اللہ علیہ و سلم نے فرمایا مجھے تعجب ہوا کہ اس کے لئے آسمان کے دروازے کھول دیئے گئے۔ ابن عمر رضی اللہ عنہما فرماتے ہیں کہ جب سے میں نے یہ بات نبی اکرم صلی اللہ علیہ و سلم سے سنی۔ یہ کلمات کبھی نہیں چھوڑے۔ یہ حدیث اس سند سے حسن صحیح غریب ہے۔ حجاج بن ابی عثمان حجاج بن میسرہ صواف ہیں۔ ان کی کنیت ابو صلت ہے اور یہ محدثین کے نزدیک ثقہ ہیں۔

٭٭ احمد بن ابراہیم دورقی، اسماعیل بن ابراہیم جریری، ابو عبد اللہ جسری، حضرت ابو ذر رضی اللہ عنہ سے روایت ہے کہ رسول اللہ صلی اللہ علیہ و سلم نے ان کی یا انہوں نے رسول اللہ صلی اللہ علیہ و سلم کی عیادت کی تو حضرت ابو ذر رضی اللہ عنہ نے عرض کیا یا رسول اللہ ! میرے ماں باپ آپ پر قربان، اللہ کو کونسا کام زیادہ پسندیدہ ہے ؟ آپ صلی اللہ علیہ و سلم نے فرمایا جو اللہ تعالیٰ نے اپنے فرشتوں کے لئے پسند کر رکھا ہے سُبْحَانَ رَبِّی وَبِحَمْدِہِ سُبْحَانَ رَبِّی وَبِحَمْدِہِ یہ حدیث حسن صحیح ہے۔

٭٭ ابوہشام رفاعی محمد بن یزید کوفی، یحیی بن یمان، سفیان، زید عمی، ابو ایاس معاویہ بن قرۃ، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اذان اور اقامت کے درمیان کی جانے والی دعا رد نہیں کی جاتی۔ لوگوں نے پوچھا کہ یا رسول اللہ ! پھر ہم اس وقت کیا دعا کریں ؟ آپ صلی اللہ علیہ و سلم نے فرمایا اللہ تعالیٰ سے دنیا اور آخرت کی عافیت مانگا کرو۔ یہ حدیث حسن ہے۔ یحیی بن یمان نے اس حدیث میں یہ الفاظ زیادہ کئے ہیں کہ لوگوں نے پوچھا تو ہم اس وقت کیا کریں ؟ آپ صلی اللہ علیہ و سلم نے فرمایا کہ اللہ تعالیٰ سے دنیا و آخرت میں عافیت مانگا کرو۔

٭٭ محمود بن غیلان بھی وکیع اور عبدالرزاق سے وہ ابو احمد اور ابو نعیم سے وہ سفیان سے وہ زید سے وہ معاویہ سے وہ انس رضی اللہ عنہ سے اور وہ رسول اللہ صلی اللہ علیہ و سلم سے نقل کرتے ہیں کہ اذان اور اقامت کے درمیان کی جانے والی دعا ضرور قبول ہوتی ہے۔ ابو اسحاق ہمدانی نے بھی یہ حدیث بریدہ بن ابی مریم سے انہوں نے انس سے اور انہوں نے نبی اکرم صلی اللہ علیہ و سلم سے اسی کی مانند نقل کی ہے۔ یہ حدیث زیادہ صحیح ہے۔

٭٭ ابو کریب محمد بن علاء، ابو معاویہ، عمربن راشد، یحیی بن ابی کثیر، ابو سلمہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ ہلکے پھلکے لوگ آگے نکل گئے، صحابہ کرام رضی اللہ عنہم نے عرض کیا یا رسول اللہ ! وہ کون لوگ ہیں ؟ آپ صلی اللہ علیہ و سلم نے فرمایا جو ذکر الہی میں ڈوبے ہوئے ہیں۔ ذکر ان پر سے گناہوں کے بوجھ اتار دیتا ہے۔ لہذا وہ قیامت کے دن ہلکے پھلکے ہو کر حاضر ہوں گے۔ یہ حدیث حسن غریب ہے۔

٭٭ ابو کریب، ابو معاویہ، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا میرا سُبْحَانَ اللَّہِ وَالْحَمْدُ لِلَّہِ وَلَا إِلَہَ إِلَّا اللَّہُ وَاللَّہُ أَکْبَرُ کہنا مجھے ان سب چیزوں سے عزیز ہے جن پر سورج طلوع ہوتا ہے۔ (یعنی دنیا و مافیہا سے ) یہ حدیث حسن صحیح ہے۔

٭٭ ابو کریب، عبداللہ بن نمیر، سعدان قمی، ابو مجاہد، ابو مدلہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ تین آدمیوں کی دعائیں رد نہیں ہوتیں۔ روزہ دار کی افطار کے وقت، عادل حاکم کی اور مظلوم کی دعا۔ اللہ تعالیٰ مظلوم کی بد دعا کو بادلوں سے بھی اوپر اٹھاتا ہے اور اس کے لئے آسمان کے دروازے کھول دیتا ہے۔ پھر اللہ تعالیٰ فرماتے ہیں کہ میری عزت کی قسم ! میں ضرور تمہاری مدد کروں گا اگرچہ تھوڑے عرصہ کے بعد کروں۔ یہ حدیث حسن ہے اور سعدان قمی سے مراد سعدان بن بشر ہیں۔ عیسیٰ بن یونس ابو عاصم اور کئی دوسرے اکابر محدثین نے ان سے روایت کی ہے۔ ابو مجاہد کا نام سعد طائی ہے۔ اور کنیت ابو مدلہ ہے یہ ام المومنین حضرت عائشہ رضی اللہ عنہا کے مولی ہیں۔ ہم انہیں اسی حدیث سے جانتے ہیں۔ یہ حدیث ان سے اس سے زیادہ طویل اور کمل مروی ہے۔

٭٭ ابو کریب، عبداللہ بن نمیر، موسیٰ بن عبیدۃ محمد بن ثابت، حضرت ابو ہریرہ رضی اللہ عنہ روایت ہے کہ رسول اللہ صلی اللہ علیہ و سلم نے فرمایا اللَّہُمَّ انْفَعْنِی بِمَا عَلَّمْتَنِی وَعَلِّمْنِی مَا یَنْفَعُنِی وَزِدْنِی عِلْمًا الْحَمْدُ لِلَّہِ عَلَی کُلِّ حَالٍ وَأَعُوذُ بِاللَّہِ مِنْ حَالِ أَہْلِ النَّارِ یعنی اے اللہ ! جو کچھ تو نے مجھ سکھایا اس سے مجھے فائدہ عطا فرما اور مجھے مزید علم عطا فرما۔ ہر حال میں تمام تعریفیں اللہ ہی کے لئے ہیں۔ اور میں دوزخیوں کے حال سے اللہ کی پناہ مانگتا ہوں۔ یہ حدیث اس سند سے غریب ہے۔

٭٭ ابو کریب، ابو معاویہ، اعمش، ابو صالح، حضرت ابو سعید خدری رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ نامہ اعمال لکھنے والوں کے علاوہ بھی اللہ تعالیٰ کے کچھ فرشتے ایسے ہیں جو زمین پر پھرتے ہیں، جب وہ کسی جماعت کو ذکر الہی میں مشغول دیکھتے ہیں تو آپس میں ایک دوسرے کو پکارتے ہیں کہ اپنے مقصود کی طرف ا جاؤ۔ چنانچہ وہ آتے ہیں اور انہیں دنیا کے آسمان تک ڈھانپ لیتے ہیں۔ اللہ پوچھتے ہیں کہ تم نے میرے بندوں کو کس حالت میں چھوڑا۔ فرشتے کہتے ہیں کہ تم نے میرے بندوں کو کس حالت میں چھوڑا۔ فرشتے کہتے ہیں کہ ہم نے انہیں تیری تعریف تیری بزرگی بیان کرتے اور تیرا ذکر کرتے چھوڑا ہے۔ اللہ تعالیٰ فرماتے ہیں کہ کیا انہوں نے مجھے دیکھا ہے ؟ فرشتے عرض کرتے ہیں نہیں۔ اللہ فرماتے ہیں کہ اگر وہ لوگ مجھے دیکھ لیں تو ان کا کیا حال ہو؟ فرشتے عرض کرتے ہیں کہ شدت سے تحمید و بزرگی بیان کرنے اور اس سے زیادہ شدت سے ذکر کرنے لگیں۔ پھر اللہ تعالیٰ پوچھتے ہیں کہ وہ کیا چاہتے ہیں ؟ عرض کرتے ہیں کہ تیری جنت کے طلبگار ہیں، اللہ تعالیٰ پوچھتے ہیں کہ کیا انہوں نے جنت دیکھی ہے ؟ عرض کرتے ہیں نہیں، اللہ فرماتے ہیں کہ اگر وہ جنت دیکھ لیں تو ان کا کیا حال ہو؟ عرض کرتے ہیں کہ اگر وہ دیکھ لیں تو اور زیادہ شدت سے حرص سے مانگنے لگیں۔ پھر اللہ پوچھتے ہیں کہ وہ کس چیز سے پناہ مانگتے ہیں۔ عرض کرتے ہیں کہ دوزخ سے۔ اللہ تعالیٰ پوچھتے ہیں کہ کیا انہوں نے دوزخ دیکھی ہے ؟ فرشتے عرض کرتے ہیں نہیں۔ اللہ فرماتے ہیں کہ اگر وہ دوزخ دیکھ لیں تو ان کا کیا حال ہو؟ فرشتے عرض کرتے ہیں کہ اس سے بھی زیادہ بھاگیں، زیادہ دوڑیں اور پہلے سے بھی زیادہ پناہ مانگیں۔

٭٭ ابو کریب، ابو خالد احمر، ہشام بن غاز، مکحول، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے مجھ سے فرمایا لَا حَوْلَ وَلَا قُوَّۃَ إِلَّا بِاللَّہِ زیادہ پڑھا کرو یہ جنت کے خزانوں میں سے ہے۔ مکحول کہتے ہیں کہ جو شخص لَا حَوْلَ وَلَا قُوَّۃَ إِلَّا بِاللَّہِ وَلَا مَنْجَأَ مِنْ اللَّہِ إِلَّا إِلَیْہِ پڑھتا ہے۔ اللہ تعالیٰ اس سے ضرر دور کے ستر دروازے دور کر دیتے ہیں۔ ان میں سے ادنی ترین فقر ہے۔ اس حدیث کی سند متصل نہیں کیوں کہ مکحول کا حضرت ابو ہریرہ رضی اللہ عنہ سے سماع ثابت نہیں۔

٭٭ ابو کریب، ابو معاویہ، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ ہر نبی کی ایک اختیاری دعا قبول ہوتی ہے۔ میں اپنی دعا امت کی شفاعت کے رکھ چھوڑی ہے۔ اور یہ انشاء اللہ ہر اس شخص کو ملے گی جو اس حالت میں مرا کہ وہ اللہ کے ساتھ کسی چیز کو شریک نہیں کرتا تھا۔ یہ حدیث حسن صحیح ہے۔

٭٭ ابو کریب، و ابن نمیر ابو معاویہ، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ اللہ تعالیٰ فرماتے ہیں میں اپنے بندے کے گمان کے ساتھ ہوں اور جب وہ مجھے یاد کرتا ہے میں اس کے ساتھ ہوتا ہوں اگر وہ مجھے اپنے دل میں یاد کرتا ہے تو میں بھی اسے اپنے دل میں یاد کرتا ہوں اگر وہ مجھے کسی جماعت میں یاد کرتا ہے تو میں اس سے بہتر جماعت کے سامنے اسے یاد کرتا ہوں اور اگر کوئی بندہ میری طرف ایک بالشت آتا ہے تو میں اس طرف ایک ہاتھ بڑھتا ہوں اور اگر وہ چل کر آتا ہے تو میں دوڑ کر آتا ہوں۔ یہ حدیث صحیح ہے اور اعمش سے منقول ہے کہ اللہ تعالیٰ کے اس ارشاد کہ میں اس کی طرف ایک ہاتھ بڑھتا ہوں سے مراد یہ ہے کہ میں اپنی رحمت و مغفرت اس کے ساتھ کر دیتا ہوں، بعض علماء محدثین بھی اس کی یہی تفسیر کرتے ہیں جب کوئی بندہ اللہ کی اطاعت اور فرمانبرداری سے تقرب ڈھونڈتا ہے اور اس کے ماموت اور احکام بجا لاتا ہے تو اللہ تعالیٰ کی طرف سے اس پر رحمت و مغفرت نازل ہوتی ہے۔

٭٭ ابو کریب، ابو معاویہ، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا اللہ تعالیٰ سے جہنم کے عذاب سے پناہ مانگا کرو۔ اس طرح عذاب قبر، دجال کے فننے اور زندگی اور موت کے فتنے سے بھی پناہ مانگا کرو۔ یہ حدیث حسن صحیح ہے۔

٭٭ یحیی بن موسی، یزید بن ہارون، ہشام بن حسان، سہیل بن ابی صالح، ابو صالح، حضرت ابو ہریرہ رضی اللہ عنہ فرماتے ہیں کہ رسول اللہ صلی اللہ علیہ و سلم نے فرمایا کہ جو شخص شام کو تین مرتبہ یہ دعا پڑھے گا أَعُوذُ بِکَلِمَاتِ اللَّہِ التَّامَّاتِ مِنْ شَرِّ مَا خَلَقَ تو اسے اس رات کوئی زہر اثر نہیں کرے گا۔ سہیل کہتے ہیں کہ ہمارے گھر والے اسے سکھایا کرتے اور ہر رات پڑھا کرتے تھے۔ چنانچہ ایک مرتبہ ان میں سے کسی لڑکی کو کسی چیز نے ڈنک مارا تو اسے کوئی تکلیف نہیں ہوئی۔ یہ حدیث حسن ہے۔ مالک بن انس اس حدیث کو سہیل بن ابی صالح سے وہ اپنے والد وہ ابو ہریرہ رضی اللہ عنہ سے اور وہ نبی اکرم صلی اللہ علیہ و سلم سے نقل کرتے ہیں۔ عبید اللہ بن عمر اور کئی راوی یہ حدیث سہیل سے روایت کرتے ہوئے اس میں ابو ہریرہ رضی اللہ عنہ کا ذکر نہیں کرتے۔

٭٭ یحیی بن موسی، وکیع، ابو فضالہ فرج بن فضالہ، ابو سعید مقبری، حضرت ابو ہریرہ رضی اللہ عنہ سے رضی اللہ عنہ فرماتے ہیں کہ میں نے ایک دعا رسول اللہ صلی اللہ علیہ و سلم سے سیکھی تھی، میں اسے کبھی نہیں چھوڑتا اللَّہُمَّ اجْعَلْنِی أُعَظِّمُ شُکْرَکَ وَأُکْثِرُ ذِکْرَکَ وَأَتَّبِعُ نَصِیحَتَکَ وَأَحْفَظُ وَصِیَّتَکَ (یعنی اے اللہ ! مجھے توفیق دے کہ میں تیرا شکر ادا کروں، تیرا زیادہ سے زیادہ ذکروں، تیری نصیحت کی اتباع کروں اور تیری وصیت کو یاد رکھوں ) یہ حدیث غریب ہے۔

٭٭ یحیی بن موسی، ابو معاویہ، لیث بن ابی سلیم، زیاد، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ اگر کوئی شخص اللہ تعالیٰ سے دعا کرتا ہے تو اس کی دعا ضرور قبول ہوتی ہے خواہ دنیا میں ہی اسے وہ چیز عطا کر دی جائے یا اس اس کے لئے آخرت میں ذخیرہ بنا دیا جائے، یا پھر اس دعا کی وجہ سے اسکے گناہوں کا کفارہ ادا ہو جاتا ہے۔ بشرطیکہ اس کی دعا کسی گناہ یا قطع رحم کے لئے نہ ہو اور وہ جلدی نہ کرے۔ صحابہ کرام نے عرض کیا یا رسول اللہ ! جلدی سے کیا مراد ہے ؟ فرمایا یہ کہے کہ میں نے اللہ سے دعا کی لیکن اس نے قبول نہ کی۔ یہ حدیث اس سند سے غریب ہے۔

٭٭ یحیی، یعلی بن عبید، یحیی بن عبید اللہ، عبید اللہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ کوئی بندہ ایسا نہیں کہ اپنے ہاتھ یہاں تک بلند کرے کہ اسے کے بغل کھل جائیں اور پھر اللہ تعالیٰ سے جو کچھ مانگتا ہے وہ عطا کرتا فرماتا ہے جب تک کہ جلدی نہ کرے۔ صحابہ کرام نے عرض کیا یا رسول اللہ ! جلدی سے کیا مراد ہے ؟ فرمایا یہ کہے کہ میں نے اللہ سے دعا کی لیکن اس نے قبول نہ کی۔ یہ حدیث زہری سے بھی ابو عبیدہ وہ ابو ہریرہ اور وہ رسول اللہ صلی اللہ علیہ و سلم سے اسی طرح نقل کرتے ہیں کہ تم میں سے ہر ایک کی دعا قبول کی جاتی ہے بشرطیکہ وہ جلدی نہ کرے یعنی یہ نہ کہے کہ میں نے اللہ سے دعا کی لیکن قبول نہیں ہوئی۔

٭٭ یحیی بن موسی، ابو داؤد، صدقہ بن موسی، محمد بن واسع، سمیر بن نہار عبدی، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا اللہ تعالیٰ سے حسن ظن رکھنا اللہ کی بہترین عبادت ہے۔ یہ حدیث اس سند سے غریب ہے۔

٭٭ یحیی بن موسی، عمرو بن عون، ابو عوانہ، عمربن ابی سلمہ، ابو سلمہ، حضرت عمر بن ابی سلمہ رضی اللہ عنہ اپنے والد سے روایت کرتے ہیں کہ رسول اللہ صلی اللہ علیہ و سلم نے فرمایا کہ تم میں ہر ایک کو چاہئے کہ دیکھے کہ وہ کیا تمنا کر رہا ہے۔ کیوں کہ وہ نہیں جانتا کہ اس کی تمناؤں میں سے کیا لکھ دیا جاتا ہے۔ یہ حدیث حسن ہے۔

٭٭ یحیی بن موسی، جابر بن نوح، محمد بن عمرو، ابو سلمہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم یہ دعا کیا کرتے تھے اللَّہُمَّ مَتِّعْنِی بِسَمْعِی وَبَصَرِی وَاجْعَلْہُمَا الْوَارِثَ مِنِّی وَانْصُرْنِی عَلَی مَنْ یَظْلِمُنِی وَخُذْ مِنْہُ بِثَأْرِی (یعنی اے اللہ ! مجھے میری سماعت اور بصارت سے فائدہ پہنچا اور انہیں میرا وارث کر دے (یعنی میری زندگی تک باقی رکھ) اور مجھ پر جو ظلم کرے اس کے خلاف میری مدد فرما اور اس سے میرا بدلہ لے ) یہ حدیث اس سند سے حسن غریب ہے۔

٭٭ ابوداؤد سلیمان اشعث سجزی، قطن بصری، جعفر بن سلیمان، ثابت، حضرت انس رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ تم میں سے ہر ایک کو چاہئے کہ اپنے رب سے اپنی ہر حاجت مانگے یہاں تک کہ اگر جوتے کا تسمہ بھی ٹوٹ جائے تو وہ بھی رب سے مانگے۔ یہ حدیث غریب ہے۔ کئی راوی اس حدیث کو جعفر بن سلیمان سے وہ ثابت بنائی سے اور وہ نبی اکرم صلی اللہ علیہ و آلہ و سلم سے نقل کرتے ہیں۔ اور اس سند میں وہ حضرت انس رضی اللہ تعالیٰ عنہ کا ذکر نہیں کرتے۔

٭٭ صالح بن عبد اللہ، جعفر بن سلیمان، ثابت بنانی، حضرت ثابت بنائی رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ ہر شخص کو اپنی تمام ضروریات اللہ تعالیٰ سے مانگنی چاہئیں۔ یہاں تک کہ نمک اور جوتے کا تسمہ بھی اگر ٹوٹ جائے تو یہ بھی اس سے مانگے۔ یہ حدیث قطن کی روایت سے زیادہ صحیح ہے۔ جو انہوں نے جعفر بن سلیمان سے نقل کی ہے۔

باب توبہ اور استغفار اور اللہ کی اپنے بندوں پر رحمت

ابن ابی عمر، سفیان، عاصم بن ابی نجود، حضرت زر بن حبیش فرماتے ہیں میں صفوان بن عسال کے پاس گیا تاکہ ان سے موزوں کے مسح کے بارے میں پوچھوں۔ وہ کہنے لگے زر کیوں آئے ؟ میں نے عرض کیا علم حاصل کرنے کے لئے۔ انہوں نے فرمایا فرشتے طالب علم کی طلب علم کی وجہ سے اس کے لئے اپنے پر بچھاتے ہیں۔ میں نے کہا۔ میں ایک صحابی ہوں میرے دل میں قضائے حاجت کے بعد موزوں پر مسح کرنے کے متعلق تردد ہوا کہ کیا مسح کیا جاتا ہے یا نہیں ؟ چنانچہ میں تم سے یہی پوچھنے کے لئے آیا تھا کہ کیا اس کے متعلق کچھ سنا ہے ؟ کہنے لگے ہاں آپ صلی اللہ علیہ و سلم ہمیں سفر کے دوران تین دن و رات تک موزے نہ اتارنے کا حکم دیا کرتے تھے، البتہ غسل جنابت اس حکم سے مستثنی تھا۔ لیکن قضائے حاجت یا سونے کے بعد وضو کرنے پر یہی (یعنی مسح کا) حکم تھا۔ میں نے پوچھا کہ کیا آپ نے نبی اکرم صلی اللہ علیہ و سلم سے محبت کے متعلق بھی کچھ سنا ہے ؟ انہوں نے فرمایا ہم نبی اکرم صلی اللہ علیہ و سلم کے ساتھ سفر میں تھے کہ ایک اعرابی آیا اور زور سے پکارنے لگا یا محمد ! نبی اکرم صلی اللہ علیہ و سلم نے بھی اسے اسی آواز سے حکم دیا کہ آؤ۔ ہم نے اس سے کہا تیری بربادی ہو اپنی آواز کو پست کر۔ تو رسول اللہ صلی اللہ علیہ و سلم کے پاس ہے اور تمہیں اس طرح آواز بلند کرنے سے منع کیا گیا ہے۔ وہ اعرابی کہنے لگا اللہ کی قسم ! میں آواز دھیمی نہیں کروں گا۔ پھر کہنے لگا کہ ایک آدمی ایک قوم سے محبت کرتا ہے حالانکہ وہ ایک ان سے اب تک ملا بھی نہیں ہے۔ نبی اکرم صلی اللہ علیہ و سلم نے فرمایا قیامت کے دن ہر شخص اس کے ساتھ ہو گا جن سے محبت کرے گا۔ راوی کہتے ہیں کہ پھر صفوان مجھ سے باتیں کرتے رہے اور مجھے بتایا کہ مغرب کی جانب ایک دروازہ ہے جس کی چوڑائی چالیس یا ستر برس کی مسافت ہے۔ سفیان کہتے ہیں کہ وہ دروازہ شام کی جانب ہے۔ اللہ تعالیٰ نے اسے اسی دن پیدا کیا تھا۔ جس دن آسمان و زمین بنائے تھے اور وہ توبہ کے لئے اس وقت تک کھلا رہے گا جب تک سورج مغرب سے طلوع نہیں ہو گا۔ یہ حدیث حسن صحیح ہے۔

٭٭ احمد بن عبدۃ ضبی، حماد بن زید، عاصم، حضرت زر بن حبیش فرماتے ہیں کہ میں حضرت صفوان بن عسال مرادی کی خدمت میں حاضر ہوا۔ انہوں نے پوچھا کہ کیسے آنا ہوا؟ میں نے عرض کیا کہ علم کی تلاش میں۔ انہوں نے فرمایا مجھے پتہ چلا ہے کہ فرشتے طالب علم کے عمل سے راضی ہوتے ہوئے اس کے لئے پر بچھاتے ہیں۔ حضرت زر فرماتے ہیں میں نے عرض کیا موزوں پر مسح کے بارے میں میرے دل میں شبہ پیدا ہو گیا ہے، کیا آپ کو نبی اکرم صلی اللہ علیہ و سلم سے اس کے بارے میں کچھ یاد ہے ؟ انہوں نے فرمایا ہاں ! ہم سفر میں ہوتے یا (فرمایا) ہم مسافر ہوتے تو ہمیں حکم دیا گیا کہ ہم جنابت کے سوا پیشاب یا پاخانہ سے تین دن تک موزے نہ اتاریں۔ حضرت زر کہتے ہیں کہ میں نے پوچھا کہ آپ کو رسول اللہ صلی اللہ علیہ و سلم سے محبت کے متعلق بھی کچھ یاد ہے۔ انہوں نے فرمایا ہاں ہم ایک سفر میں رسول اللہ صلی اللہ علیہ و سلم کے ہمراہ تھے تو مجلس کے آخر سے ایک بے سمجھ سخت اعرابی نے بلند آواز سے پکارا۔ اے محمد ! صحابہ کرام نے کہا چپ کر اس طرح پکارنا منع ہے۔ نبی اکرم صلی اللہ علیہ و سلم نے ادھر متوجہ ہو کر فرمایا ہاں آؤ۔ اس نے کہا ایک آدمی کسی قوم سے محبت کرتا ہے لیکن ابھی تک ان سے مل نہیں سکا۔ راوی کہتے ہیں کہ نبی اکرم صلی اللہ علیہ و سلم نے فرمایا (قیامت کے دن) ہر شخص اسی کے ساتھ ہو گا جس سے وہ دنیا میں محبت کرتا ہو گا۔ حضرت زر فرماتے ہیں کہ حضرت صفوان نے باتیں کرتے ہوئے یہ بھی بتایا کہ اللہ تعالیٰ نے مغرب کی جانب توبہ کا دروازہ بنایا۔ جس کی چوڑائی چالیس یا ستر برس کی مسافت ہے۔ سفیان کہتے ہیں کہ وہ دروازہ شام کی جانب ہے۔ اللہ تعالیٰ نے اسے اسی دن پیدا کیا تھا جس دن آسمان و زمین بنائے تھے اور وہ توبہ کے لئے اس وقت تک کھلا رہے گا جب تک سورج مغرب سے طلوع نہیں ہو گا۔ اللہ تعالیٰ کے اس ارشاد کا یہی مطلب ہے یَوْمَ یَأْتِی بَعْضُ آیَاتِ رَبِّکَ لَا یَنْفَعُ نَفْسًا إِیمَانُہَا (یعنی جس دن تیرے رب کی بعض نشانیاں ظاہر ہوں گی تو کسی نفس کو اس کا ایمان فائدہ نہیں پہنچائے گا) یہ حدیث حسن صحیح ہے۔

٭٭  ابراہیم بن یعقوب، علی بن عیاش حمصی، عبدالرحمن بن ثابت بن ثوبان، مکحول، جبیر بن نفیر، حضرت ابن عمر رضی اللہ عنہما فرماتے ہیں کہ رسول اللہ صلی اللہ علیہ و سلم نے فرمایا کہ اللہ تعالیٰ کے بندے کی توبہ اس وقت تک قبول کرتے ہیں جب تک اس کی روح حلق تک نہ پہنچے۔ یہ حدیث حسن غریب ہے۔ اس حدیث کو محمد بن بشار ابو عامر عقدی سے وہ عبدالرحمن سے وہ اپنے والد ثابت سے وہ مکحول سے وہ جبیر بن نفیر سے وہ ابن عمر رضی اللہ عنہما سے اور وہ نبی اکرم صلی اللہ علیہ و سلم سے اسی کے ہم معنی نقل کرتے ہیں۔

٭٭ قتیبہ، مغیرۃ بن عبدالرحمن، ابو زناد، اعرج، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اللہ تعالیٰ بندے کی توبہ سے اس شخص سے بھی زیادہ خوش ہوتے ہیں جو اپنا اونٹ کھونے کے بعد پانے پر خوش ہوتا ہے۔ اس باب میں حضرت ابن مسعود، نعمان بن بشیر اور انس رضی اللہ عنہم سے بھی روایت ہے۔ یہ حدیث اس سند سے حسن غریب ہے۔

٭٭ قتیبہ، لیث، محمد بن قیس قاص عمربن عبدالعزیز، ابو صرمہ، حضرت ابو ایوب رضی اللہ عنہ سے منقول ہے کہ جب ان کی وفات کا وقت قریب ہوا تو فرمایا میں نے تم لوگوں سے ایک بات چھپائی تھی وہ یہ ہے کہ میں نے نبی اکرم صلی اللہ علیہ و سلم کو یہ فرماتے ہوئے سنا ہے کہ اگر تم لوگ گناہ نہیں کرو گے تو اللہ تعالیٰ ایک اور مخلوق پیدا کرے گا تاکہ وہ گناہ کریں اور اللہ تعالیٰ انہیں معاف کرے۔ یہ حدیث حسن غریب ہے۔ محمد بن کعب بھی ابو ایوب رضی اللہ عنہ سے اور وہ نبی اکرم صلی اللہ علیہ و سلم سے اسی کی مانند حدیث نقل کرتے ہیں۔ قتیبہ نے یہ حدیث عبدالرحمن سے انہوں نے غفرہ کے مولی عمر سے انہوں نے محمد بن کعب قرظی سے انہوں نے ابو ایوب سے اور انہوں نے نبی اکرم صلی اللہ علیہ و سلم سے اسی کے مثل نقل کی ہے۔

٭٭ عبد اللہ بن اسحاق جوہری، ابو عاصم، کثیر بن فائد، سعید بن عبید، بکر بن عبداللہ مزنی، حضرت انس بن مالک رضی اللہ عنہ نبی اکرم صلی اللہ علیہ و سلم سے حدیث قدسی نقل کرتے ہیں کہ اللہ تعالیٰ نے فرمایا اے ابن آدم تو جب تک مجھے پکارتا رہے گا اور مجھ سے مغفرت کی امید رکھے گا۔ میں تجھے معاف کرتا رہوں گا۔ خواہ تیرے گناہ آسمان کے کناروں تک ہی پہنچ جائیں۔ تب بھی اگر تو مجھ سے مغفرت مانگے گا تو میں تجھے معاف کر دوں گا۔ اے ابن آدم ! مجھے کوئی پرواہ نہیں۔ اگر تو زمین کے برابر بھی گناہ کرنے کے بعد مجھ سے اس حالت میں ملے گا کہ تو نے شرک نہیں کیا تو میں تجھے اتنی ہی مغفرت عطا کروں گا۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔

٭٭ قتیبہ، عبدالعزیز بن محمد، علاء بن عبدالرحمن، عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اللہ تعالیٰ نے سو رحمتیں نازل پیدا کی اور ان میں سے صرف ایک رحمت اپنی مخلوق میں نازل فرمائی جس کی وجہ سے لوگ آپس میں ایک دوسرے پر رحم کرتے ہیں۔ باقی ننانوے رحمتیں اللہ رب العالمین کے پاس ہیں۔ اس باب میں حضرت سلمان اور جندب بن عبداللہ بن سفیان بجلی سے بھی روایت ہے۔ یہ حدیث حسن صحیح ہے۔


٭٭ قتیبہ، عبدالعزیزبن محمد، علاء بن عبدالرحمن، عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اگر مومن یہ جان لے کہ اللہ تعالیٰ کے پاس کتنا عذاب ہے تو وہ جنت کی طمع نہ کرے اور اگر کافر اللہ کی رحمت کے متعلق جان لے کہ کتنی ہے تو وہ بھی اس سے نا امید نہ ہو۔ یہ حدیث حسن ہے۔ ہم اس حدیث کو صرف علاء بن عبدالرحمن کی روایت سے جانتے ہیں وہ اپنے والد سے اور وہ حضرت ابو ہریرہ رضی اللہ عنہ سے نقل کرتے ہیں۔

٭٭ قتیبہ، لیث، ابن عجلان، عجلان، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اللہ تعالیٰ نے جب مخلوق کو پیدا فرمایا تو اپنے ہاتھ سے اپنی ذات کے متعلق تحریر فرمایا کہ میری رحمت میرے غضب (غصے ) پر غالب ہے۔ یہ حدیث حسن صحیح ہے۔

٭٭ محمد بن ابی ثلج، ابو عبد اللہ امام احمد بن حنبل کے ساتھی، یونس بن محمد، سعید بن زربی، عاصم احول و ثابت، حضرت انس رضی اللہ عنہ سے روایت ہے کہ ایک مرتبہ نبی اکرم صلی اللہ علیہ و سلم مسجد میں داخل ہوئے تو ایک شخص نماز پڑھنے کے بعد دعا کرتے ہوئے یہ کہہ رہا تھا کہ اے اللہ ! تیرے علاوہ کوئی عبادت کے لائق نہیں تو ہی احسان کرنے والا آسمانوں اور زمین کو پیدا کرنے والا اور عظمت و کرم والا ہے )۔ پس نبی اکرم صلی اللہ علیہ و سلم نے فرمایا کیا تم لوگ جانتے ہو کہ اس نے کن الفاظ سے دعا کی ہے ؟ اس نے اسم اعظم (کے وسیلے ) سے دعا کی ہے۔ اگر اس (کے وسیلے ) سے دعا کی جائے تو دعا قبول کی جاتی ہے اور اگر سوال کیا جاتا ہے تو عطا کیا جاتا ہے۔ یہ حدیث اس سند سے غریب ہے اور ایک سند سے بھی حضرت انس رضی اللہ عنہ سے منقول ہے۔

٭٭ احمد بن ابراہیم دورقی، ربعی بن ابراہیم، عبدالرحمن بن اسحاق، سعید بن ابی سعید مقبری، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اس شخص کی ناک خاک آلود ہو۔ جس کے پاس میرا ذکر ہو اور وہ مجھ پر درود نہ بھیجے اور اس شخص کی ناک خاک آلود ہو جس کی زندگی میں رمضان آیا اور اس کی مغفرت ہونے سے پہلے گزر گیا اور اس شخص کی ناک بھی خاک آلود ہو جس کے سامنے اس کے والدین کو بڑھاپا آئے اور وہ ان کے ذریعے جنت میں داخل نہ ہو سکے۔ عبدالرحمن کہتے ہیں کہ میرے خیال میں آپ صلی اللہ علیہ و سلم نے یہ بھی فرمایا (والدین یا دونوں میں سے کوئی ایک)۔ اس باب میں حضرت جابر اور انس رضی اللہ عنہ سے بھی روایت ہے۔ یہ حدیث اس سند سے حسن غریب ہے۔ ربعی بن ابراہیم اسماعیل بن ابراہیم کے بھائی ہیں۔ یہ ثقہ ہیں۔ ان کی کنیت ابو علیہ ہے۔ ان سے منقول ہے کہ ایک مجلس میں ایک مرتبہ درود شریف پڑھنا کافی ہے۔

٭٭ یحیی بن موسی، ابو عامر عقدی، سلیمان بن بلال، عمارۃ بن غزیہ، عبداللہ بن علی بن حسین بن علی بن ابی طالب، حضرت علی بن ابی طالب رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا بخیل وہ ہے جس کے سامنے میرا ذکر ہو اور وہ مجھ پر درود نہ بھیجے۔ یہ حدیث حسن صحیح غریب ہے۔

٭٭ احمد بن ابراہیم دورقی، عمر بن حفص بن غیاث، ان کے والد، حسن بن عبید اللہ، عطاء بن سائب، حضرت عبداللہ بن ابی اوفی کہتے ہیں کہ رسول اللہ صلی اللہ علیہ و سلم یہ دعا کیا کرتے تھے اللَّہُمَّ بَرِّدْ قَلْبِی بِالثَّلْجِ وَالْبَرَدِ وَالْمَائِ الْبَارِدِ اللَّہُمَّ نَقِّ قَلْبِی مِنْ الْخَطَایَا کَمَا نَقَّیْتَ الثَّوْبَ الْأَبْیَضَ مِنْ الدَّنَسِ (یعنی اے اللہ ! میرے دل کو برف اور ٹھنڈے پانی سے ٹھنڈا کر دے، اے اللہ ! میرے دل کو گناہوں سے اس طرح پاک وصاف کر دے جیسے تو سفید کپڑے کو میل کچیل سے صاف کر دیتا ہے )۔ یہ حدیث حسن صحیح غریب ہے۔

٭٭ حسن بن عرفہ، یزید بن ہارون بن عبدالرحمن بن ابی بکر قرشی، موسیٰ بن عقبہ، حضرت ابن عمر رضی اللہ عنہما سے روایت ہے کہ رسول اللہ صلی اللہ علیہ و سلم نے فرمایا جس کے دعا کے دروازے کھولے گئے اس کے لئے رحمت کے دروازے کھول دیئے گئے اور اللہ تعالیٰ کے نزدیک اس سے عافیت مانگنا ہر چیز مانگنے زیادہ محبوب ہے اور فرمایا دعا اس مصیبت کے لئے بھی فائدہ مند ہے جو نازل ہو چکی ہے اور اس کے لئے بھی جو ابھی نازل نہیں ہوئی، لہذا اے اللہ کے بندو دعا کو لازم پکڑو۔ یہ حدیث غریب ہے۔ ہم اس حدیث کو صرف عبدالرحمن بن ابی بکر قریشی کی روایت سے جانتے ہیں۔ وہ مکی ملیکی ہیں اور محدثین کے نزدیک ضعیف ہیں۔ بعض محدثین ان کے حافظے پر اعتراض کرتے ہیں۔ اسرائیل نے یہ حدیث عبدالرحمن بن ابی بکر سے انہوں نے موسیٰ بن عقبہ سے انہوں نے نافع سے انہوں نے ابن عمر رضی اللہ عنہما سے اور انہوں نے نبی اکرم صلی اللہ علیہ و سلم سے اسی کی مانند نقل کی ہیں۔ قاسم بن دینار کوفی یہ حدیث اسحاق بن منصور سے اور وہ اسرائیل سے نقل کرتے ہیں۔

٭٭ احمد بن منیع، ابو نضر، بکر بن خنیش، محمد قرشی، ربیعہ بن یزید، ابو ادریس خولانی، حضرت بلال رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ تم لوگ راتوں کو نمازیں پڑھنے کی عادت بناؤ کیوں کہ یہ تم پہلے کے نیک لوگوں کا طریقہ ہے اور یہ کہ اس سے اللہ کا قرب حاصل ہوتا ہے۔ گناہوں سے دوری پیدا ہوتی ہے۔ یہ حدیث حسن غریب ہے۔ ہم اس حدیث کو بلال رضی اللہ عنہ کی روایت سے صرف اسی سند سے جانتے ہیں اور یہ سند صحیح ہے۔ میں نے امام محمد بن اسماعیل بخاری سے سنا کہ محمد القرشی محمد بن سعید شامی بن ابو قیس محمد بن حسان ہیں، ان سے احادیث روایت کرنا ترک کر دیا گیا۔ معاویہ بن صالح یہ حدیث ربیعہ وہ ابو ادریس سے وہ ابو امامہ سے اور وہ نبی اکرم صلی اللہ علیہ و سلم سے نقل کرتے ہیں۔

٭٭ محمد بن اسماعیل، عبداللہ بن صالح، معاویہ، ربیعہ، ابو امامہم سے روایت کی محمد بن اسماعیل نے عبداللہ بن صالح کے حوالے سے انہوں نے معاویہ سے انہوں نے ربیعہ سے انہوں نے ابو امامہ سے اور انہوں نے نبی اکرم صلی اللہ علیہ و سلم سے کہ آپ صلی اللہ علیہ و سلم فرمایا رات کا قیام لازم پکڑو وہ تم سے پہلے کے نیک لوگوں کا طریقہ ہے، قرب خداوندی، برائیوں کا کفارہ اور گناہوں سے رکاوٹ ہے۔ یہ روایت ابو ادریس کی حدیث سے زیادہ صحیح ہے جو انہوں نے بلال سے نقل کی ہے۔

٭٭ حسن بن عرفہ، عبدالرحمن بن محمد مغاربی، محمد بن عمرو، ابو سلمہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا میری امت کی عمریں ساٹھ سے ستر (سال) کے درمیان ہوں گے۔ بہت کم لوگ اس سے آگے بڑھیں گے۔ یہ حدیث حسن غریب ہے۔ محمد بن عمرو اس حدیث کو ابو سلمہ سے وہ ابو ہریرہ رضی اللہ عنہ سے اور وہ نبی اکرم صلی اللہ علیہ و سلم سے نقل کرتے ہیں۔ ہم اس حدیث کو صرف اسی سند سے جانتے ہیں، لیکن یہ اور سند سے بھی حضرت ابو ہریرہ رضی اللہ عنہ سے منقول ہے۔

٭٭ محومد بن غیلان، ابو داؤد حفری، سفیان ثوری، عمرو بن مرۃ، عبداللہ بن حارث، طلیق بن قیس، حضرت ابن عباس رضی اللہ عنہ سے روایت ہے کہ نبی اکرم صلی اللہ علیہ و سلم یہ دعا پڑھتے تھے رَبِّ أَعِنِّی وَلَا تُعِنْ عَلَیَّ وَانْصُرْنِی وَلَا تَنْصُرْ عَلَیَّ وَامْکُرْ لِی وَلَا تَمْکُرْ عَلَیَّ وَاہْدِنِی وَیَسِّرْ الْہُدَی لِی وَانْصُرْنِی عَلَی مَنْ بَغَی عَلَیَّ رَبِّ اجْعَلْنِی لَکَ شَکَّارًا لَکَ ذَکَّارًا لَکَ رَہَّابًا لَکَ مِطْوَاعًا لَکَ مُخْبِتًا إِلَیْکَ أَوَّاہًا مُنِیبًا رَبِّ تَقَبَّلْ تَوْبَتِی وَاغْسِلْ حَوْبَتِی وَأَجِبْ دَعْوَتِی وَثَبِّتْ حُجَّتِی وَسَدِّدْ لِسَانِی وَاہْدِ قَلْبِی وَاسْلُلْ سَخِیمَۃَ صَدْرِی (یعنی اے میرے رب میری مدد کر میرے خلاف دوسروں کی نہیں میری نصرت فرمایا، میرے خلاف دوسری نہیں، میرے حق میں تدبیر فرما اور میرے خلاف کسی کی تدبیر کارگر نہ ہو۔ مجھے ہدایت دے اور ہدایت پر چلنا میرے لئے آسان کر دے۔ مجھ پر ظلم کرنے والے خلاف میری مدد فرما۔ اے میرے رب ! مجھے اپنا ایسا بندہ بنا کہ تیرا ہی شکر کرتا رہوں، تیرا ہی ذکر کروں، تجھ سے ہی ڈروں، تیری ہی اطاعت کروں، تیرے ہی سامنے آہ و زاری کروں اور تیری ہی طرف رجوع کروں اے رب توبہ قبول فرما۔ میرے گناہ دھو دے، میری دعا قبول فرما اور میری حجت کو ثابت کر، میری زبان کو (برائیوں سے روک دے۔ میرے دل کو ہدایت دے اور میرے سینے سے حسد کو نکال دے۔ محمود بن غیلان محمد بن بشر عبدی سے اور وہ سفیان ثوری سے اسی سند سے اسی کی مانند نقل کرتے ہیں۔ یہ حدیث حسن صحیح ہے۔

٭٭ ہناد، ابو الاحوص، ابو حمزۃ، ابراہیم، اسود، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و سلم نے فرمایا جس نے ظالم کے لئے بد دعا کر دی اس نے بدلہ لے لیا۔ یہ حدیث غریب ہے۔ ہم اس حدیث کو صرف ابو حمزہ کی روایت سے جانتے ہیں۔ بعض اہل علم نے ان کے حافظے پر اعتراض کیا ہے۔ یہ میمون اعور ہیں۔ قتیبہ یہ حدیث حمید سے وہ ابو احوص سے اور وہ ابو حمزہ سے اسی سند سے اسی کی مثل نقل کرتے ہیں۔

٭٭ موسیٰ بن عبدالرحمن کندی کوفی، زید بن حباب، سفیان ثوری، محمد بن عبدالرحمن، شعبی، عبدالرحمن بن ابی لیلی، ابو ایوب انصاری سے روایت ہے کہ رسول صلی اللہ علیہ و سلم نے فرمایا جس نے دس مرتبہ لا الہ اللہ وحدہ لاشریک لہ لہ الملک ولہ الحمد وھو علی کل شئی قدیر تک پڑھا اسے اسماعیل علیہ السلام کی اولاد میں سے چار غلام آزاد کرنے کا ثواب دیا جائے گا۔ یہ حدیث ابو ایوب رضی اللہ علیہ سے موقوفاً بھی مروی ہے۔

٭٭ محمد بن بشار، عبدالصمد بن عبدالوارث، ہاشم بن سعید کوفی، کنانہ مولی صفیہ، حضرت صفیہ فرماتی ہیں کہ رسول اللہ صلی اللہ علیہ و سلم میرے پاس تشریف لائے تو میرے پاس چار ہزار کھجور کی گٹھلیاں تھیں جن میں تسبیح پڑھ رہی تھی۔ نبی اکرم صلی اللہ علیہ و سلم نے فرمایا تم نے ان گٹھلیوں پر تسبیح پڑھی ہے۔ کیا میں تمہیں ایسی تسبیح نہ بتاؤں جو ثواب میں اس سے زیادہ ہو؟ عرض کیا کیوں نہیں، آپ صلی اللہ علیہ و سلم نے فرمایا سُبْحَانَ اللَّہِ عَدَدَ خَلْقِہِ پڑھا کرو (یعنی اللہ کی ذات پاک ہے اس کی مخلوق کی تعداد کے برابر) یہ حدیث غریب ہے۔ ہم اس حدیث کو صفیہ کی روایت سے صرف اسی سند سے جانتے ہیں یعنی ہاشم بن سعید کوفی کی روایت سے۔ اس کی سند معروف نہیں اور اس باب میں حضرت ابن عباس رضی اللہ عنہ سے بھی روایت ہے۔

٭٭ محمد بن بشار، محمد بن جعفر، شعبہ، محمد بن عبدالرحمن، کریب، ابن عباس، حضرت جویریہ بنت حارث رضی اللہ عنہا فرماتی ہیں رسول اللہ صلی اللہ علیہ و سلم میرے پاس سے گزرے میں اپنی مسجد میں تھی۔ پھر دوپہر کے وقت دوبارہ گزرے تو پوچھا کہ ابھی تک اسی حال میں بیٹھی ہو، یعنی تسبیح پڑھ رہی ہو) عرض کیا جی ہاں ! آپ صلی اللہ علیہ و سلم نے فرمایا میں تمہیں کچھ کلمات سکھاتا ہوں تم وہ پڑھا کرو سُبْحَانَ اللَّہِ عَدَدَ خَلْقِہِ تین مرتبہ، سُبْحَانَ اللَّہِ رِضَا نَفْسِہِ تین مرتبہ سُبْحَانَ اللَّہِ زِنَۃَ عَرْشِہِ تین مرتبہ اور پھر فرمایا سُبْحَانَ اللَّہِ مِدَادَ کَلِمَاتِہِ یہ بھی تین مرتبہ فرمایا۔ یہ حدیث حسن صحیح ہے۔ محمد عبدالرحمن آل طلحہ کے مولی ہیں۔ یہ مدنی ہیں اور ثقہ ہیں۔ مسعودی اور ثوری نے ان سے یہی حدیث نقل کی ہے۔

٭٭ محمد بن بشار، ابن ابی عدی، جعفر بن میمون صاحب الانماط، ابو عثمان نہدی، حضرت سلمان فارسی رضی اللہ عنہ کہتے ہیں رسول اللہ صلی اللہ علیہ و سلم نے فرمایا اللہ تعالیٰ حیا دار اور کریم ہے۔ جب کوئی بندہ اس کے سامنے ہاتھ پھیلاتا ہے تو اسے شرم آتی ہے کہ اسے خالی اور نامراد واپس کرے۔ یہ حدیث حسن غریب ہے۔ بعض حضرات یہ حدیث غیر مرفوع نقل کرتے ہیں۔

٭٭ محمد بن بشار، صفوان بن عیسی، محمد بن عجلان، قعقاع، ابو صالح، حضرت ابو ہریرہ رضی اللہ عنہ سے روایت ہے کہ ایک شخص اپنی دو انگلیوں سے دعا مانگ رہا تھا۔ نبی اکرم صلی اللہ علیہ و سلم نے فرمایا کہ ایک دعا کرو۔ ایک دعا کرو۔ یہ حدیث غریبی۔ اس کا مطلب یہ ہے کہ آدمی دعا مانگتے ہوئے شہادت کے وقت (یعنی تشہد میں ) صرف ایک انگلی سے اشارہ کرے۔



دعاؤں کے بارے میں مختلف احادیث

محمد بن بشار، ابو عامر عقدی، زہیر بن محمد، عبداللہ بن محمد بن عقیل، معاذ بن رفاعہ، حضرت رفاعہ رضی اللہ عنہ فرماتے ہیں کہ حضرت ابو بکر صدیق رضی اللہ عنہ منبر پر کھڑے ہو کر رونے لگے پھر فرمایا (ہجرت کے ) پہلے سال نبی اکرم صلی اللہ علیہ و سلم بھی جب منبر پر کھڑے ہوئے تو روئے اور فرمایا اللہ تعالیٰ سے عفو اور عافیت مانگا کرو۔ کیوں کہ یقین کے بعد عافیت سے پڑھ کر بہتر کوئی چیز نہیں۔ یہ حدیث اس سند یعنی حضرت ابو بکر رضی اللہ عنہ کی روایت سے حسن غریب ہے۔

٭٭ حسین بن یزید کوفی، ابو یحیی جمانی، عثمان بن واقد، ابی نصیرۃ، مولی لابی بکر، حضرت ابو بکر رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ جس نے گناہ کے بعد استغفار کیا اس نے گناہ پر اصرار نہیں کیا اگرچہ اس نے ایک دن میں ستر مرتبہ ایسا کیا ہو۔ یہ حدیث غریب ہے۔ ہم اس حدیث کو صرف ابو نصیر کی روایت سے جانتے ہیں اور یہ سند قوی نہیں۔

٭٭ یحیی بن موسیٰ وسفیان بن وکیع، یزید بن ہارون، اصبغ بن زید، ابو العلاء، حضرت ابو امامہ رضی اللہ عنہ فرماتے ہیں کہ ایک مرتبہ حضرت عمر بن خطاب رضی اللہ عنہ نے نئے کپڑے پہن کر یہ دعا پڑھی الْحَمْدُ لِلَّہِ الَّذِی کَسَانِی مَا أُوَارِی بِہِ عَوْرَتِی وَأَتَجَمَّلُ بِہِ فِی حَیَاتِی ثُمَّ عَمَدَ إِلَی الثَّوْبِ الَّذِی أَخْلَقَ فَتَصَدَّقَ بِہِ ثُمَّ قَالَ سَمِعْتُ رَسُولَ اللَّہِ صَلَّی اللَّہُ عَلَیْہِ وَسَلَّمَ یَقُولُ مَنْ لَبِسَ ثَوْبًا جَدِیدًا فَقَالَ الْحَمْدُ لِلَّہِ الَّذِی کَسَانِی مَا أُوَارِی بِہِ عَوْرَتِی وَأَتَجَمَّلُ بِہِ فِی حَیَاتِی (یعنی تمام تعریفیں اللہ کے لئے ہیں جس نے مجھ ستر ڈھانپنے اور زندگی سنوارنے کے لئے کپڑے پہنائے ) اور پھر فرمایا کہ میں نے نبی اکرم صلی اللہ علیہ و سلم سے سنا کہ جس نے نیا کپڑا پہننے پر یہ دعا پڑھی اور پھر پرانا کپڑا صدقے میں دے دیا وہ اللہ کی حفاظت، اس کی پناہ اور پردے میں رہے گا۔ خواہ وہ زندہ رہے یا مر جائے۔ یہ حدیث غریب ہے۔ یحیی بن ایوب اس حدیث کو عبید بن زحر سے وہ علی بن یزید سے وہ قاسم سے اور وہ ابو امامہ رضی اللہ عنہ سے نقل کرتے ہیں۔

٭٭ احمد بن حسن، عبداللہ بن نافع صائغ، حماد بن ابی حمید، زید بن اسلام، اسلم، حضرت عمر بن خطاب رضی اللہ عنہ سے روایت ہے کہ نبی اکرم صلی اللہ علیہ و سلم نے نجد کی طرف لشکر بھیجا، وہ لوگ بہت مال غنیمت لوٹنے کے بعد جلد واپس آ گئے۔ چنانچہ ایک شخص جو ان کے ساتھ نہیں گیا تھا کہنے لگا کہ میں نے نہیں دیکھا کہ کوئی لشکر اتنی جلدی واپس آئے اور اتنا مال غنیمت ساتھ لائے۔ نبی اکرم صلی اللہ علیہ و سلم نے فرمایا کیا میں تمہیں ان سے بھی جلد لوٹنے والوں اور ان سے افضل مال غنیمت لانے والوں کے متعلق نہ بتاؤں ؟ یہ وہ لوگ ہیں جنہوں نے فجر کی نماز جماعت کے ساتھ پڑھی اور پھر آفتاب طلوع ہونے تک بیٹھ کر اللہ کا ذکر کرتے ہیں۔ یہ لوگ ان سے بھی جلد واپس آنے والے اور افضل مال غنیمت لانے والے ہیں۔ یہ حدیث غریب ہے۔ ہم اس حدیث کو صرف اسی سند سے جانتے ہیں۔ حماد بن ابی حمید کا نام حمد بن ابی حمید اور کنیت ابو ابراہیم ہے۔ یہ انصاری، مدینی ہیں اور محدثین کے نزدیک ضعیف ہیں۔

٭٭ سفیان بن وکیع، وکیع، سفیان، عاصم بن عبید اللہ، سالم، ابن عمر، حضرت عمر رضی اللہ عنہ سے منقول ہے کہ انہوں نے نبی اکرم صلی اللہ علیہ و سلم سے عمرے کے لئے جانے کے لئے اجازت طلب کی تو آپ صلی اللہ علیہ و سلم نے فرمایا بھائی ہمیں بھی اپنی دعا میں شریک کرنا بھولنا نہیں، یہ حدیث حسن صحیح ہے۔

٭٭ عبد اللہ بن عبدالرحمن، یحیی بن حسان، ابو معاویہ، عبدالرحمن بن اسحاق، سیار، ابو وائل، حضرت علی رضی اللہ عنہ فرماتے ہیں کہ ایک غلام ان کے پاس حاضر ہو جو زر کتابت ادا کرنے سے عاجز ہو گیا تھا، اور عرض کیا کہ میری مدد فرمایئے، حضرت علی نے فرمایا کہ میں تمہیں ایسے کلمات سکھاتا ہوں جو رسول اللہ صلی اللہ علیہ و سلم نے مجھے سکھائے تھے اگر تمہارے اوپر ثبیر پہاڑ کے برابر بھی قرض ہو گا تو بھی اللہ تعالیٰ تیری طرف سے ادا کر دے گا۔ یوں کہا کرو اللَّہُمَّ اکْفِنِی بِحَلَالِکَ عَنْ حَرَامِکَ وَأَغْنِنِی بِفَضْلِکَ عَمَّنْ سِوَاکَ یعنی اے اللہ ! مجھے حلال مال دے کر حرام سے باز رکھ اور مجھے اپنے فضل سے اپنے علاوہ دوسروں سے بے نیاز کر دے ) یہ حدیث حسن غریب ہے۔

٭٭ محمد بن مثنی، محمد بن جعفر، شعبہ، عمرو بن مرۃ، عبداللہ بن سلمہ، حضرت علی رضی اللہ عنہ سے روایت ہے کہ ایک مرتبہ میں بیمار ہوا تو نبی اکرم صلی اللہ علیہ و سلم میرے پاس تشریف لائے اس وقت میں کہہ رہا تھا (اللَّہُمَّ إِنْ کَانَ أَجَلِی قَدْ حَضَرَ فَأَرِحْنِی وَإِنْ کَانَ مُتَأَخِّرًا فَارْفَغْنِی وَإِنْ کَانَ بَلَائً فَصَبِّرْنِی) اے اللہ ! اگر میری موت آ گئی تو مجھے راحت دے اور اگر کچھ تاخیر ہے تو تندرستی عطا فرما اور اگر یہ آزمائش ہے تو مجھے صبر عطا فرما۔ نبی اکرم صلی اللہ علیہ و سلم نے فرمایا علی ! تم نے کیا کہا؟ فرماتے ہیں میں نے دوبارہ وہی کلمات کہے تو نبی اکرم صلی اللہ علیہ و سلم نے انہیں اپنے پاؤں سے مارا اور دعا کی کہ یا اللہ ! اسے عافیت عطا فریا یا فرمایا کہ اسے شفا دے۔ (شعبہ کو شک ہے ) حضرت علی رضی اللہ عنہ فرماتے ہیں کہ اس کے بعد کبھی بھی مجھے اس مرض کی شکایت نہیں ہوئی۔ یہ حدیث حسن صحیح ہے۔

٭٭ سفیان بن وکیع، یحیی بن آدم، اسرائیل، ابو اسحاق، غارث، حضرت علی رضی اللہ عنہ سے روایت ہے کہ رسول اللہ صلی اللہ علیہ و سلم کسی مریض کی عیادت کے لئے جاتے تو یہ دعا کرتے تھے اللَّہُمَّ أَذْہِبْ الْبَأْسَ رَبَّ النَّاسِ وَاشْفِ فَأَنْتَ الشَّافِی لَا شِفَاءَ إِلَّا شِفَاؤُکَ شِفَاءً لَا یُغَادِرُ سَقَمًا (یعنی اے اللہ ! مرض کو دور کر، اے لوگوں کے رب شفا دے تو ہی شفا دینے والا ہے، شفا صرف تیری ہی طرف سے ہے۔ ایسی شفا عطا فرما کہ کوئی مرض باقی نہ رہے ) یہ حدیث حسن ہے۔

٭٭ احمد بن منیع، یزید بن ہارون، حماد بن سلمہ، شہام بن عمروفزاری، عبدالرحمن بن حارث بن ہشام، حضرت علی بن ابی طالب رضی اللہ عنہ سے روایت ہے کہ نبی اکرم صلی اللہ علیہ و سلم وتر میں یہ دعا پڑھتے تھے اللَّہُمَّ إِنِّی أَعُوذُ بِرِضَاکَ مِنْ سَخَطِکَ وَأَعُوذُ بِمُعَافَاتِکَ مِنْ عُقُوبَتِکَ وَأَعُوذُ بِکَ مِنْکَ لَا أُحْصِی ثَنَائً عَلَیْکَ أَنْتَ کَمَا أَثْنَیْتَ عَلَی نَفْسِکَ (یعنی اے اللہ ! میں تیرے غصے سے تیری رضا کی اور تیرے عذاب سے تیری معافی کی پناہ مانگتا ہوں۔ میں تیری اس طرح تعریف نہیں کر سکتا جس طرح تو نے خود اپنی تعریف کی ہے ) یہ حدیث حسن غریب ہے۔ ہم اس حدیث کو صرف اسی سند سے حماد بن سلمہ کی روایت سے جانتے ہیں۔

باب نبی اکرم صلی اللہ علیہ و سلم کی دعا اور فرض نماز کے بعد تعوذ کے متعلق

عبد اللہ بن عبدالرحمن، زکریا بن عدی، عبید اللہ بن عمرو، عبدالملک بن عمیر، مصعب بن سعدوعمرو بن میمون، حضرت سعد رضی اللہ عنہ سے منقول ہے کہ وہ اپنے بیٹوں کو یہ دعا اس طرح یاد کرایا کرتے تھے جس طرح کوئی استاذ اپنے شاگردوں کو اور بتاتے تھے کہ رسول اللہ صلی اللہ علیہ و سلم ہر نماز کے بعد ان کلمات کو پڑھ کر پناہ مانگا کرتے تھے۔ اللَّہُمَّ إِنِّی أَعُوذُ بِکَ مِنْ الْجُبْنِ وَأَعُوذُ بِکَ مِنْ الْبُخْلِ وَأَعُوذُ بِکَ مِنْ أَرْذَلِ الْعُمُرِ وَأَعُوذُ بِکَ مِنْ فِتْنَۃِ الدُّنْیَا وَعَذَابِ الْقَبْرِ(یعنی اے اللہ میں بزدلی، بخل، بڑھاپے کی عمر، دنیا کے فتنے اور عذاب قبر سے تیری پناہ مانگتا ہوں ) امام ابو عیسی ترمذی رحمہ اللہ فرماتے ہیں کہ ابو اسحاق ہمدانی اس حدیث میں اضطراب کرتے تھے۔ چنانچہ کبھی کہتے کہ عمرو بن میمون عمر سے نقل کرتے ہیں۔ اور کبھی کچھ اور کہتے۔ یہ حدیث اس سند سے صحیح ہے۔

٭٭ احمد بن حسن، اصبغ بن فرج، عبداللہ بن وہب، عمرو بن حارث، سعید بن ابی ہلال، خزیمہ، حضرت سعد بن ابی وقاص رضی اللہ عنہ فرماتے ہیں کہ میں نبی اکرم صلی اللہ علیہ و سلم کے ساتھ ایک عورت کے پاس گیا اس کے سامنے گٹھلیاں یا کنکر پڑے ہوئے تھے اور وہ ان پر تسبیح پڑھ رہی تھیں۔ آپ صلی اللہ علیہ و سلم نے فرمایا میں تمہیں اس سے آسان یا افضل چیز بتاتا ہوں سُبْحَانَ اللَّہِ عَدَدَ مَا خَلَقَ فِی السَّمَاءِ وَسُبْحَانَ اللَّہِ عَدَدَ مَا خَلَقَ فِی الْأَرْضِ وَسُبْحَانَ اللَّہِ عَدَدَ مَا بَیْنَ ذَلِکَ وَسُبْحَانَ اللَّہِ عَدَدَ مَا ہُوَ خَالِقٌ وَاللَّہُ أَکْبَرُ مِثْلَ ذَلِکَ وَالْحَمْدُ لِلَّہِ (یعنی اللہ تعالیٰ کے لئے آسمان اور زمین کی مخلوقات کے برابر پاکی ہے۔ پھر جو کچھ ان دونوں کے درمیان ہے اور جس چیز کو وہ قیامت تک پیدا کرے گا اور اللہ بہت بڑا ہے۔ اس کی تعریف بھی اتنی ہی تعداد میں اور اتنی ہی مرتبہ لَا حَوْلَ وَلَا قُوَّۃَ إِلَّا بِاللَّہِ) یہ حدیث سعد کی روایت سے حسن غریب ہے۔

٭٭ سفیان بن وکیع، عبداللہ بن نمیر و زید بن حباب، موسیٰ بن عبیدۃ، محمد بن ثابت، ابو حکیم مولی زبیر، حضرت زبیر بن عوام رضی اللہ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا کوئی صبح ایسی نہیں کہ اعلان کرنے والا اعلان نہ کرتا ہو کہ ملک قدوس (پاک بادشاہ) کی تسبیح بیان کرو۔ یہ حدیث غریب ہے۔

٭٭ احمد بن حسن، سلیمان بن عبدالرحمن دمشقی، ولید بن مسلم، ابن جریج، عطاء بن ابی رباح وعکرمہ مولی عباس، حضرت ابن عباس رضی اللہ عنہ فرماتے ہیں کہ ہم نبی اکرم صلی اللہ علیہ و سلم کے پاس بیٹھے ہوئے تھے کہ علی بن ابی طالب رضی اللہ عنہ آئے اور عرض کیا یا رسول اللہ ! میرے ماں باپ آپ پر قربان میرے سینے سے قرآن نکلتا جارہا ہے۔ میں اس کے حفظ پر قادر نہیں رہا۔ آپ صلی اللہ علیہ و سلم نے فرمایا ابو حسن میں تمہیں ایسے کلمات سکھاتا ہوں کہ تمہیں بھی فائدہ پہنچائیں گے۔ اور جسے بتاؤ گے اس کے لئے بھی فائدہ مند ہوں گے اور جو کچھ تم سیکھو گے وہ تمہارے سینے میں رہے گا عرض کیا جی ہاں ضرور سکھایئے۔ آپ صلی اللہ علیہ و سلم نے فرمایا جمعہ کی شب کو اگر تم رات کے آخری حصے میں اٹھ سکو تو یہ گھڑی ایسی ہے کہ فرشتے اس وقت حاضر ہوتے اور دعا کی قبولیت کا وقت ہوتا ہے، چنانچہ میرے بھائی یعقوب علیہ السلام نے بھی اپنے بیٹوں کو یہی کہا تھا کہ میں عنقریب جمعہ کی رات تم لوگوں کے لئے مغفرت کی دعا کروں گا۔ لیکن اگر اس وقت بھی نہ اٹھ سکو تو رات کے پہلے تہائی حصے میں اٹھ جاؤ اور اگر اس وقت بھی نہ اٹھ سکو تو رات کے پہلے تہائی حصہ میں چار رکعت نماز پڑھو۔ پہلی رکعت میں سورہ فاتحہ کے بعد سورہ یاسین، دوسری رکعت میں سورہ فاتحہ کے بعد سورہ دخان، تیسری رکعت میں سورہ فاتحہ کے بعد حم سجدہ اور چوتھی رکعت میں سورہ فاتحہ کے بعد سورہ ملک پڑھو۔ پھر جب (قعدہ اخیر میں ) التحیات سے فارغ ہونے کے بعد خوب اچھے طریقے سے اللہ کی حمد وثنا بیان کرو۔ پھر اسی طرح مجھ پر اور تمام انبیاء پر دورود بھیجو۔ پھر تمام مومن مردوں اور عورتوں کے لئے مغفرت مانگو، پھر ان بھائیوں کے لئے بھی جو تم سے پہلے ایمان لاچکے ہیں۔ اور اس کے بعد یہ دعا پڑھو اللَّہُمَّ ارْحَمْنِی بِتَرْکِ الْمَعَاصِی أَبَدًا مَا أَبْقَیْتَنِی وَارْحَمْنِی أَنْ أَتَکَلَّفَ مَا لَا یَعْنِینِی وَارْزُقْنِی حُسْنَ النَّظَرِ فِیمَا یُرْضِیکَ عَنِّی اللَّہُمَّ بَدِیعَ السَّمَوَاتِ وَالْأَرْضِ ذَا الْجَلَالِ وَالْإِکْرَامِ وَالْعِزَّۃِ الَّتِی لَا تُرَامُ أَسْأَلُکَ یَا أَللَّہُ یَا رَحْمَنُ بِجَلَالِکَ وَنُورِ وَجْہِکَ أَنْ تُلْزِمَ قَلْبِی حِفْظَ کِتَابِکَ کَمَا عَلَّمْتَنِی وَارْزُقْنِی أَنْ أَتْلُوَہُ عَلَی النَّحْوِ الَّذِی یُرْضِیکَ عَنِّیَ اللَّہُمَّ بَدِیعَ السَّمَوَاتِ وَالْأَرْضِ ذَا الْجَلَالِ وَالْإِکْرَامِ وَالْعِزَّۃِ الَّتِی لَا تُرَامُ أَسْأَلُکَ یَا أَللَّہُ یَا رَحْمَنُ بِجَلَالِکَ وَنُورِ وَجْہِکَ أَنْ تُنَوِّرَ بِکِتَابِکَ بَصَرِی وَأَنْ تُطْلِقَ بِہِ لِسَانِی وَأَنْ تُفَرِّجَ بِہِ عَنْ قَلْبِی وَأَنْ تَشْرَحَ بِہِ صَدْرِی وَأَنْ تَغْسِلَ بِہِ بَدَنِی فَإِنَّہُ لَا یُعِینُنِی عَلَی الْحَقِّ غَیْرُکَ وَلَا یُؤْتِیہِ إِلَّا أَنْتَ وَلَا حَوْلَ وَلَا قُوَّۃَ إِلَّا بِاللَّہِ الْعَلِیِّ الْعَظِیمِ یَا أَبَا الْحَسَنِ تَفْعَلُ ذَلِکَ ثَلَاثَ جُمَعٍ أَوْ خَمْسًا أَوْ سَبْعًا تُجَبْ بِإِذْنِ اللَّہِ وَالَّذِی بَعَثَنِی بِالْحَقِّ مَا أَخْطَأَ مُؤْمِنًا قَطُّ (یعنی اے اللہ ! مجھ پر جب تک میں زندہ ہوں اس طرح اپنا رحم فرما کہ میں ہمیشہ کے لئے گناہ چھوڑ دوں اور لایعنی باتوں سے پرہیز کروں مجھے اپنے پسندیدہ امور کے متعلق خوب غور وفکر کرنا عطا فرما۔ اے اللہ ! اے آسمانوں اور زمین کے پیدا کرنے والے ! اے عظمت وبزرگی والے ! اور اے ایسی عزت والے کہ جس کی کوئی اور خواہش نہ کر سکے، اے اللہ ! اے رحمن ! میں تجھ سے تیرے جلال اور تیرے چہرے کے نور کے وسیلے سے سوال کرتا ہوں کہ میرے دل پر اپنی کتاب (قرآن مجید) کا حفظ اس طرح لازم کر دے جس طرح تو نے مجھے یہ کتاب سکھائی ہے۔ اور مجھے توفیق دے کہ میں اس کی اسی طرح تلاوت کروں جس طرح تو پسند کرتا ہے۔ اے آسمانوں اور زمین کے خالق، اے ذوالجلال والاکرم اور اے ایسی عزت والے جس کی کوئی خواہش بھی نہیں کر سکتا۔ اے اللہ ! اے رحمن ! تیری عظمت اور تیرے چہر کے نور کے وسیلے سے میں تجھ سے سوال کرتا ہوں کہ میری نظر کو اپنی کتاب سے پرنور کر دے۔ اسے میری زبان پر جاری کر دے۔ اس سے میرا دل اور سینہ کھول دے اور اس سے میرا بدن دھودے اس لئے کہ حق پر میری تیرے علاوہ کوئی مدد نہیں کر سکتا۔ صرف تو ہی ہے جو میری مدد کر سکتا ہے۔ (کسی گناہ سے بچنے کی طاقت یا نیکی کرنے کی قوت بھی صرف تیری ہی طرف سے جو بہت بلند اور عظیم ہے ) پھر آپ صلی اللہ علیہ و سلم نے فرمایا اے حسن تم اسے تین پانچ یا سات جمعہ تک پڑھو، اللہ کے حکم سے تمہاری دعا قبول کی جائے گی۔ اور اس ذات کی قسم جس نے مجھے حق کے ساتھ بھیجا ہے ! اسے پڑھنے والا کوئی مومن کبھی محروم نہیں رہ سکتا۔ حضرت ابن عباس رضی اللہ عنہ فرماتے ہی کہ پانچ یا سات جمعے گزرنے کے بعد حضرت علی ویسی ہی مجلس میں دوبارہ خدمت اقدس میں حاضر ہوئے اور عرض کیا یا رسول اللہ ! میں پہلے چار آیتیں یاد کرتا تو جب پڑھنے لگا بھول جاتا اور اب چالیس آیتیں یاد کرنے کے بعد بھی پڑھنے لگتا ہوں تو ایسا محسوس ہوتا ہے کہ قرآن مجید میرے سامنے ہے۔ اسی طرح جب میں کوئی حدیث سنتا تھا تو جب پڑھنے لگتا تو وہ دل سے نکل جاتی ہے اور اب احادیث سنتا ہوں تو بیان کرتے وقت اس میں سے ایک حرف بھی نہیں چھوٹتا۔ چنانچہ نبی اکرم صلی اللہ علیہ و سلم نے فرمایا رب کعبہ کی قسم ! ابو حسن مومن ہے۔ یہ حدیث غریب ہے۔ ہم اس حدیث کو صرف ولید بن مسلم کی روایت سے جانتے ہیں۔

٭٭ بشر بن معاذ عقدی بصری، حماد بن واقد اسرائیل، ابو اسحاق، ابو احوص، حضرت عبداللہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا اللہ تعالیٰ سے اس کا فضل مانگا کرو، کیوں کہ وہ پسند کرتا ہے کہ اس سے مانگا جائے اور افضل عبادت دعا کی قبولیت کا انتظار کرنا ہے۔ احمد بن واقد بھی یہ حدیث اسی طرح نقل کرتے ہیں۔ حماد بن واقد کا حافظہ قوی نہیں۔ ابو نعیم یہی حدیث اسرائیل سے وہ حکیم بن جبیر سے وہ ایک شخص سے اور وہ نبی اکرم صلی اللہ علیہ و سلم سے نقل کرتے ہیں۔ ابو نعیم کی روایت اصح ہونے کے بعد زیادہ مشابہ ہے۔

٭٭ احمد بن منیع، ابو معاویہ، عاصم احول، ابو عثمان، حضرت زید بن ارقم رضی اللہ عنہ سے روایت ہے کہ رسول اللہ صلی اللہ علیہ و سلم یہ دعا پڑھا کرتے تھے اللَّہُمَّ إِنِّی أَعُوذُ بِکَ مِنْ الْکَسَلِ وَالْعَجْزِ وَالْبُخْلِ (یعنی اے اللہ ! میں سستی عجز اور بخل سے تیری پناہ مانگتا ہوں ) اسی سند سے یہ بھی منقول ہے کہ آپ صلی اللہ علیہ و سلم بڑھاپے اور عذاب قبر سے بھی پناہ مانگا کرتے تھے۔ یہ حدیث حسن صحیح ہے۔

٭٭ عبد اللہ بن عبدالرحمن، محمد بن یوسف، ابن ثوبان، ثوبان، مکحول، جبیر بن نفیر، حضرت عبادہ بن صامت رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا کہ زمین پر کوئی مسلمان ایسا نہیں جو اللہ سے دعا کرے اور اللہ اسے وہی چیز عطا نہ کرے۔ یا اس سے اس کے برابر کوئی برائی دور نہ کرے بشرطیکہ اس نے کسی گناہ یا قطع رحمی کے لئے دعا نہ کی ہو۔ اس پر ایک شخص نے پوچھا کہ اگر ہم بہت زیادہ دعائیں کرنے لگیں تو؟ آپ صلی اللہ علیہ و سلم نے فرمایا اللہ اس سے بھی زیادہ قبول کرنے والا ہے۔ یہ حدیث اس سند سے حسن غریب صحیح ہے۔ ابن ثوبان کا نام عبدالرحمن بن ثابت بن ثوبان عابد شامی ہے۔

٭٭ سفیان بن وکیع، جریر، منصور، سعد بن عبیدۃ، حضرت براء بن عازب رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا جب تم سونے کے لئے بستر پر جانے کا ارادہ کرو تو جس طرح نماز کے لئے وضو کرتے ہو اسی طرح وضو کرو پھر اپنی دائیں کروٹ پر لیٹو اور یہ دعا پڑھو اللَّہُمَّ أَسْلَمْتُ وَجْہِی إِلَیْکَ وَفَوَّضْتُ أَمْرِی إِلَیْکَ وَأَلْجَأْتُ ظَہْرِی إِلَیْکَ رَغْبَۃً وَرَہْبَۃً إِلَیْکَ لَا مَلْجَأَ وَلَا مَنْجَا مِنْکَ إِلَّا إِلَیْکَ آمَنْتُ بِکِتَابِکَ الَّذِی أَنْزَلْتَ وَنَبِیِّکَ الَّذِی أَرْسَلْتَ فَإِنْ مُتَّ فِی لَیْلَتِکَ مُتَّ عَلَی الْفِطْرَۃِ قَالَ فَرَدَدْتُہُنَّ لِأَسْتَذْکِرَہُ فَقُلْتُ آمَنْتُ بِرَسُولِکَ الَّذِی أَرْسَلْتَ فَقَالَ قُلْ آمَنْتُ بِنَبِیِّکَ الَّذِی أَرْسَلْتَ (یعنی اے اللہ ! میں نے اپنا چہرہ تیری طرف کیا، اپنا کام تجھ کو سونپا اور تجھ ہی کو امید اور خوف کے وقت اپنا پشت پناہ بنایا اور تیری ہی طرف رجوع کرتا ہوں کیونکہ تجھ سے فرار ہو کر نہ کوئی ٹھکانہ ہے اور نہ نجات۔ میں تیری نازل کی ہوئی کتاب اور تیرے بھیجے ہوئے نبی پر ایمان لایا۔ پھر اگر تم اس رات مر جاؤ گے تو دین اسلام پر مرو گے۔ براء بن عازب رضی اللہ عنہ کہتے ہیں کہ میں نے یہ کلمات یاد کرنے کے لئے دہرائے تو امنت برسولک کہہ دیا۔ آپ صلی اللہ علیہ و سلم نے فرمایا کہ کہو تیرے بھیجے ہوئے نبی پر ایمان لایا۔ امنت بنبیک یہ حدیث حسن صحیح ہے اور کئی سندوں سے براء بن عازب رضی اللہ عنہ سے منقول ہے۔ لیکن وضو کا ذکر صرف اسی حدیث میں ہے۔

٭٭ عبد بن حمید، محمد بن اسماعیل بن ابی فدیک، ابن ابی ذئب، ابو سعید براد، معاذ بن عبداللہ بن خبیب، حضرت عبداللہ بن خبیب رضی اللہ عنہ فرماتے ہیں کہ ایک مرتبہ ہم برسات کی اندھیری رات میں نبی اکرم صلی اللہ علیہ و سلم کی تلاش میں نکلے تاکہ آپ صلی اللہ علیہ و سلم ہماری امامت کریں۔ چنانچہ میں نے آپ صلی اللہ علیہ و سلم کو تلاش کر لیا۔ آپ صلی اللہ علیہ و سلم نے فرمایا کہو، میں خاموش رہا۔ آپ صلی اللہ علیہ و سلم نے پھر فرمایا کہو۔ میں اس مرتبہ بھی خاموش رہا۔ تو آپ صلی اللہ علیہ و سلم نے تیسری مرتبہ بھی فرمایا کہو، میں نے عرض کیا کیا کہوں ؟ آپ صلی اللہ علیہ و سلم نے فرمایا سورہ اخلاص سورہ فلق اور سورہ ناس صبح و شام تین تین مرتبہ پڑھا کرو۔ یہ تمہاری ہر چیز کے لے کافی ہیں۔ یہ حدیث اس سند سے صحیح غریب ہے اور ابو سعید برادہ کا نام اسید بن ابی اسید ہے۔

٭٭ ابوموسیٰ محمد بن مثنی، محمد بن جعفر، شعبہ، یزید بن خمیر، حضرت عبداللہ بن بسر رضی اللہ عنہ فرماتے ہیں کہ نبی اکرم صلی اللہ عیہ و سلم میرے والد کے پاس تشریف لائے تو ہم نے آپ صلی اللہ علیہ و سلم کی خدمت میں کھانا پیش کیا۔ آپ صلی اللہ علیہ و سلم نے اس میں سے کھایا پھر کھجوریں لائی گئیں۔ چنانچہ آپ صلی اللہ علیہ و سلم کھاتے اور گٹھلی شہادت کی انگلی اور بیچ کی انگلی سے رکھ دیتے، شعبہ کہتے ہیں کہ آپ صلی اللہ علیہ و سلم کا ان دونوں انگلیوں سے گٹھلیاں رکھنا میرا گمان ہے اور انشاء اللہ صحیح ہو گا۔ پھر کوئی پینے کی چیز لائی گئی وہ بھی آپ نے پی اور پھر اپنے دائیں طرف والے کو دے دی۔ پھر میرے والد نے آپ کی سواری کی لگام پکڑ کر عرض کیا ہمارے لئے دعا کیجئے۔ چنانچہ آپ نے یہ دعا کی اللَّہُمَّ بَارِکْ لَہُمْ فِیمَا رَزَقْتَہُمْ وَاغْفِرْ لَہُمْ وَارْحَمْہُمْ) یعنی اے اللہ ! انہیں جو کچھ تو نے عطا کیا ہے اس میں برکت پیدا فرما ان کی مغفرت کر اور ان پر رحم فرما) یہ حدیث حسن صحیح ہے۔

٭٭ محمد بن اسماعیل، موسیٰ بن اسماعیل، حفص بن عمر شنی، ابو عمر بن مرۃ، بلال بن یسار بن زید، یسار، حضرت زید رضی اللہ عنہ فرماتے ہیں کہ میں نے رسول اللہ صلی اللہ علیہ و سلم سے سنا کہ جو شخص أَسْتَغْفِرُ اللَّہَ الْعَظِیمَ الَّذِی لَا إِلَہَ إِلَّا ہُوَ الْحَیَّ الْقَیُّومَ وَأَتُوبُ إِلَیْہِ غُفِرَ لَہُ وَإِنْ کَانَ فَرَّ مِنْ الزَّحْفِ پڑھ کر مغفرت مانگے گا اللہ تعالیٰ اسے معاف کر دیں گے خواہ وہ جہاد ہی سے بھاگا ہو۔ (ترجمہ میں اللہ سے مغفرت طلب کرتا ہوں جس کے علاوہ کوئی معبود نہیں، وہ زندہ اور کائنات کو قائم رکھنے والا ہے اس کے سامنے توبہ کرتا ہوں ) یہ حدیث غریب ہے۔ ہم اس حدیث کو صرف اسی سند سے جانتے ہیں۔

٭٭ محمود بن غیلان، عثمان بن عمر، شعبہ، ابو جعفر، عمارۃ بن خزیمہ بن ثابت، حضرت عثمان بن حنیف رضی اللہ عنہ فرماتے ہیں کہ ایک نابینا شخص آپ صلی اللہ علیہ و سلم کی خدمت میں حاضر ہوا اور عرض کیا کہ میرے لئے عافیت کی دعا کریں آپ صلی اللہ علیہ و سلم نے فرمایا اگر چاہو تو میں دعا کرتا ہوں اور اگر چاہو تو اسی (نابینا پن) پر صبر کرو۔ اور یہ تمہارے لئے بہتر ہے۔ اس نے عرض کیا، آپ میرے دعا ہی کر دیجئے، چنانچہ آپ صلی اللہ علیہ و سلم نے اسے حکم دیا کہ اچھی طرح وضو کرنے کے بعد اس طرح دعا کرو اللَّہُمَّ إِنِّی أَسْأَلُکَ وَأَتَوَجَّہُ إِلَیْکَ بِنَبِیِّکَ مُحَمَّدٍ نَبِیِّ الرَّحْمَۃِ إِنِّی تَوَجَّہْتُ بِکَ إِلَی رَبِّی فِی حَاجَتِی ہَذِہِ لِتُقْضَی لِیَ اللَّہُمَّ فَشَفِّعْہُ فِیَّ (یعنی اے اللہ ! میں تجھ سے تیرے نبی محمد (صلی اللہ علیہ و سلم) کے وسیلے سے سوال کرتا ہوں۔ اے اللہ ! میرے بارے میں ان کی شفاعت قبول فرما) یہ حدیث حسن صحیح غریب ہے۔ ہم اس حدیث کو اس سند سے ابو جعفر کی روایت سے جانتے ہیں۔ یہ خطمی کے علاوہ کوئی اور ہیں۔

٭٭ عبد اللہ بن عبدالرحمن، اسحاق بن موسی، معن، معاویہ بن صالح، ضمرۃ بن حبیب، ابو امامہ، حضرت عمرو بن عبسہ رضی اللہ عنہ فرماتے ہیں کہ رسول اللہ صلی اللہ علیہ و سلم نے فرمایا کہ رات کے آخری حصے میں بندہ اپنے رب سے بہت زیادہ قریب ہوتا ہے اگر تم اس وقت اللہ تعالیٰ کا ذکر کرنے والوں میں سے ہو سکو تو ایسا کر لیا کرو۔ یہ حدیث اسی سند سے صحیح غریب ہے۔

٭٭ ابوالولید دمشقی احمد بن عبدالرحمن بن بکار، ولید بن مسلم، عفیر بن معدان، ابو دوس یحصبی، ابن ابی عائذ یحصبی، حضرت عمارہ بن زعکرہ رضی اللہ عنہ کہتے ہیں کہ میں نے نبی اکرم صلی اللہ علیہ و سلم فرماتے ہوئے سنا کہ اللہ تعالیٰ فرماتے ہیں کہ میرا بندہ وہ ہے جو مجھے اپنے مد مقابل سے قتال (جنگ) کرتے وقت یاد کرتا ہے۔ یہ حدیث غریب ہے۔ ہم اس حدیث کو صرف اسی سند سے جانتے ہیں اور یہ سند قوی نہیں ہے۔

٭٭ ابوموسیٰ محمد بن مثنی، وہب بن جریر، ان کے والد، منصور بن زاذان، میمون بن ابی شبیب، حضرت قیس بن سعد بن عبادہ رضی اللہ عنہ فرماتے ہیں کہ ان کے والد نے انہیں نبی اکرم صلی اللہ علیہ و سلم کی خدمت پر مامور کیا تھا۔ ایک مرتبہ میں نماز پڑھ کر فارغ ہوا تو آپ میرے پاس سے گزرے اور مجھے اپنے پاؤں سے مار کر فرمایا کیا میں تمہیں جنت کے دروازوں میں سے ایک دروازے کے متعلق نہ بتاؤں۔ میں نے عرض کیا جی ہاں ! آپ صلی اللہ علیہ و سلم نے فرمایا لَا حَوْلَ وَلَا قُوَّۃَ إِلَّا بِاللَّہِ یہ حدیث اس سند سے حسن صحیح غریب ہے۔

٭٭ موسیٰ بن حزام وعبد بن حمید، محمد بن بشر، ہانی بن عثمان، حمیضہ بن یاسر، حضرت یسیرہ رضی اللہ عنہ جو مہاجرات میں سے تھیں فرماتی ہیں کہ رسول اللہ صلی اللہ علیہ و سلم نے ہم سے فرمایا کہ تم لوگ تسبیح، تہلیل اور تقدیس یعنی سُبحَانَ المِلِکِ القُدُّوسِ یَا سُبُّوحُ قُدوسٌ رَبُّنَا وَرَبُّ المَلٓائِکَۃِ وَالرُّوح پڑھتی رہا کرو اور انگلیوں کے پوروں پر گنا کرو۔ اس لئے کہ قیامت کے دن اسے سوال کیا جائے گا اور وہ بولیں گی۔ پھر غافل نہ ہونا کیوں کہ اس سے تم اسباب رحمت بھول جاؤ گی۔ اس حدیث کو ہم صرف ہانی بن عثمان کی روایت سے پہچانتے ہیں۔ محمد بن ربیعہ نے بھی ہانی بن عثمان سے روایت کی ہے۔

٭٭ نصر بن علی جہضمی، علی جہضمی، مثنی بن سعید، قتادۃ، حضرت انس رضی اللہ عنہ سے روایت ہے کہ رسول اللہ صلی اللہ علیہ و سلم جہاد میں یہ دعا کرتے تھے اللَّہُمَّ أَنْتَ عَضُدِی وَأَنْتَ نَصِیرِی وَبِکَ أُقَاتِلُ (یعنی اے اللہ ! تو ہی میرا قوت بازو اور میرا مددگار ہے، میں صرف تیری ہی مدد سے لڑتا ہوں ) یہ حدیث حسن غریب ہے۔

٭٭ ابوعمرو مسلم بن عمرو حذاء مدینی، عبداللہ بن نافع، حماد بن ابی حمید، حضرت عمرو بن شعیب اپنے والد سے اور وہ ان کے دادا سے نقل کرتے ہیں کہ رسول اللہ صلی اللہ علیہ و سلم نے فرمایا کہ بہترین دعا وہ ہے جو عرفات کے دن مانگی جائے اور میرا اور پچھلے تمام انبیاء کا بہترین قول یہ ہے لَا إِلَہَ إِلَّا اللَّہُ وَحْدَہُ لَا شَرِیکَ لَہُ لَہُ الْمُلْکُ وَلَہُ الْحَمْدُ وَہُوَ عَلَی کُلِّ شَیْئٍ قَدِیرٌ۔ یہ حدیث اس سند سے حسن غریب ہے۔ حماد بن ابی حمید محمد بن ابو حمید ہیں اور محمد بن ابو حمید ابوابراہیم انصاری مدینی ہیں۔ یہ محدثین کے نزدیک قوی نہیں ہیں۔




مناقب کا بیان

باب نبی اکرم صلی اللہ علیہ و آلہ و سلم کی فضیلت کے بارے میں 

خلاد بن اسلم بغدادی، محمد بن مصعب، اوزاعی، ابو عمار، حضرت واثلہ بن اسقع رضی اللہ تعالیٰ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا اللہ تعالیٰ نے ابراہیم علیہ السلام کی اولاد سے اسماعیل علیہ السلام کو چنا اور اولاد اسماعیل علیہ السلام سے بنوکنانہ بنوکنانہ سے قریش قریش سے بنوہاشم اور بنوہاشم سے مجھے منتخب کیا۔ یہ حدیث حسن صحیح ہے۔

٭٭ یوسف بن موسیٰ قطان بغدادی، عبید اللہ بن موسی، اسماعیل بن ابی خالد، یزید بن ابی زیاد، عبداللہ بن حارث، حضرت عباس بن عبدالمطلب رضی اللہ تعالیٰ عنہ سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم قریش نے ایک مجلس میں اپنے حسب و نسب کا ذکر کیا تو آپ صلی اللہ علیہ و آلہ و سلم کی مثال کھجور کے ایسے درخت سے دی جو کسی ٹیلہ پر ہو۔ آپ صلی اللہ علیہ و آلہ و سلم نے فرمایا کہ اللہ تعالیٰ نے پوری مخلوق کو پیدا فرمایا اور مجھے ان میں سے بہترین جماعت میں پیدا فرمایا۔ پھر دو فریقوں کو پسند فرمایا۔ پھر تمام قبیلوں کو پسندیدہ بنایا اور مجھے بہترین قبیلہ میں رکھا۔ پھر گھروں کو چنا اور مجھے ان میں سے بہترین گھر میں پیدا کیا۔ چنانچہ میں ان سے ذات میں بھی بہتر ہوں۔ اور گھرانے میں بھی۔ یہ حدیث حسن ہے اور عبداللہ بن حارث سے ابن نوفل مراد ہیں۔

٭٭ محمود بن غیلان، ابو احمد، سفیان، یزید بن ابی زیاد، عبداللہ بن حارث، حضرت مطلب بن ابی وداعہ فرماتے ہیں کہ عباس بن عبدالمطلب نبی اکرم صلی اللہ علیہ و آلہ و سلم کے پاس حاضر ہوئے گویا کہ وہ (قریش وغیرہ سے ) کچھ سن کر آئے تھے۔ چنانچہ نبی اکرم صلی اللہ علیہ و آلہ و سلم منبر پر کھڑے ہوئے اور لوگوں سے پوچھا کہ میں کون ہوں ؟ لوگوں نے عرض کیا کہ آپ صلی اللہ علیہ و آلہ و سلم اللہ کے رسول ہیں، آپ پر سلامتی ہو۔ پھر فرمایا کہ میں محمد بن عبداللہ بن عبدالمطلب ہوں۔ اللہ تعالیٰ نے مخلوق کو پیدا کیا تو ان میں سے بہترین لوگوں سے مجھے پیدا فرمایا۔ پھر دو گروہ کئے اور مجھے ان دونوں میں سے بہتر گروہ میں سے پیدا کیا پھر ان کے کئی قبیلے بنائے اور مجھے ان میں سے بہترین قبیلے میں پیدا کیا۔ پھر ان میں سے کئی گھرانے بنائے اور مجھے ان میں سے بہترین گھرانے میں پیدا فرمایا اور سب سے اچھی شخصیت بنایا۔ یہ حدیث حسن ہے۔ سفیان ثوری بھی یزید بن ابی زیاد سے اسی کی مانند حدیث نقل کرتے ہیں۔ یعنی اسماعیل بن ابی خالد کی انہوں نے عباس بن عبد المطلب سے نقل کی ہے۔

٭٭ محمد بن اسماعیل، سلیمان بن عبدالرحمن دمشی، ولید بن مسلم، اوزاعی، شداد ابو عمار، حضرت واثلہ بن اسقع رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے ارشاد فرمایا کہ اللہ تعالیٰ نے اولاد اسماعیل علیہ السلام سے بنو کنانہ کو، بنو کنانہ سے قریش کو، قریش سے بنو ہاشم کو اور بنو ہاشم سے مجھے منتخب فرمایا۔ یہ حدیث حسن غریب صحیح ہے۔

٭٭ ابوہمام ولید بن شجاع بن ولید بغدادی، ولید بن مسلم، اوزاع، یحیی بن ابی کثیر، ابو سلمہ، حضرت ابو ہریرہ رضی اللہ تعالیٰ عنہ سے روایت ہے کہ لوگوں نے پوچھا یا رسول اللہ صلی اللہ علیہ و آلہ و سلم آپ پر نبوت کب واجب ہوئی؟ آپ صلی اللہ علیہ و آلہ و سلم نے فرمایا جب آدم علیہ السلام کی روح اور جسم تیار ہو رہا تھا۔ یہ حدیث حسن صحیح غریب ہے۔ ہم اس حدیث کو صرف اسی سند سے جانتے ہیں۔

٭٭ حسین بن یزید کوفی، عبدالسلام بن حرب، لیث ربیع بن انس، حضرت انس بن مالک رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ قیامت نے دن میں قبر سے سب سے پہلے نکلوں گا، جب لوگ اللہ کی بارگاہ میں حاضر ہوں گے تو میں انہیں بشارت دوں گا اور اس دن حمد کا جھنڈا میرے ہاتھ میں ہو گا۔ ابن آدم میں اللہ کے نزدیک سب سے بہتر ہوں اور اس پر مجھے کوئی فخر نہیں۔ یہ حدیث حسن غریب ہے۔

٭٭ حسین بن یزید، عبدالسلام بن حرب، یزید بن ابی خالد، منہال بن عمرو، عبداللہ بن حارث، حضرت ابو ہریرہ رضی اللہ تعالیٰ عنہ سے روایت ہے کہ میں پہلا شخص ہوں گا جس کی قبر کی زمین سب سے پہلے پھٹے گی پھر مجھے جنت کے کپڑوں میں سے ایک جوڑا پہنایا جائے گا۔ اسکے بعد میں عرش کی دائیں جانب کھڑا ہوں گا۔ اس جگہ تمام مخلوقات میں سے میرے علاوہ کوئی نہیں کھڑا ہو سکے گا۔ یہ حدیث حسن غریب صحیح ہے۔

باب

٭٭ صلی اللہ علیہ و آلہ و سلم نے فرمایا کہ اللہ تعالیٰ سے میرے لئے وسیلہ مانگا کرو۔ صحابہ کرام رضی اللہ تعالیٰ عنہ نے پوچھا یا رسول اللہ صلی اللہ علیہ و آلہ و سلم وسیلہ کیا ہے۔ آپ صلی اللہ علیہ و آلہ و سلم نے فرمایا جنت کا اعلی ترین درجہ ہے۔ وہ صرف ایک ہی شخص کو عطا کیا جائے گا۔ اور میں امید رکھتا ہوں کہ وہ میں ہی ہوں۔ یہ حدیث غریب ہے۔ اسکی سند میں مذکورہ کعب مشہور شخص نہیں۔ ہمیں علم نہیں کہ لیث بن ابی سلیم کے علاوہ کسی اور نے ان سے روایت کی ہو۔

٭٭ محمد بن بشار، ابو عامر عقدی، زہیر بن محمد، عبداللہ بن عقیل، طفیل بن ابی بن کعب، حضرت ابی بن کعب رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ میری اور تمام انبیاء کی مثال اسطرح ہے کہ ایک شخص نے ایک بہت خوبصورت گھر بنایا، اسے مکمل اور خوبصورت کرنے کے بعد ایک اینٹ کی جگہ چھوڑ دی۔ لوگ اسکے گرد گھومتے اور تعجب کرتے کہ یہ اینٹ کی جگہ کیوں چھوڑ دی، میری مثال بھی انبیاء کرام علیھم السلام میں اسی طرح ہے۔ اسی سند سے یہ بھی منقول ہے کہ نبی اکرم صلی اللہ علیہ و آلہ و سلم نے فرمایا کہ میں قیامت کے دن انبیاء علیم السلام کا امام ہوں گا اور میں شفاعت کروں گا اور اس پر مجھے فخر نہیں۔ یہ حدیث حسن صحیح غریب ہے۔

٭٭ ابن ابی عمر، سفیان، ابن جدعان، ابو نضرۃ، حضرت ابو سعید خدری رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ میں قیامت کے دن اولاد آدم علیہ السلام کا سردار ہوں اور میں کوئی فخر نہیں کرتا۔ میرے ہی ہاتھ میں حمد الہی کا جھنڈا ہو گا۔ اور مجھے اس پر کوئی فخر نہیں۔ اس دن آدم علیہ السلام سمیت ہر نبی میرے جھنڈے تلے ہو گا۔ میں ہی وہ شخص ہوں جس کی قبر کی زمین سب سے پہلے پھٹے گی اور مجھے اس پر کوئی فخر نہیں۔ اس حدیث میں ایک قصہ ہے۔ یہ حدیث حسن ہے۔

٭٭ محمد بن اسماعیل، عبداللہ بن یزید مقری، حیوۃ کعب بن علقمہ، عبدالرحمن بن جبیر، حضرت عبداللہ بن عمر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جب تم اذان سنو تو وہی کلمات دہراؤ جو موذن کہتا ہے۔ پھر مجھ پر درود بھیجو۔ اس لئے کہ جو شخص مجھ پر ایک مرتبہ درود بھیجتا ہے اللہ تعالیٰ اس پر دس رحمتیں نازل کرتے ہیں۔ پھر میرے لئے وسیلہ مانگو یہ جنت کا ایک درجہ ہے۔ اللہ کے بندوں میں سے صرف ایک بندہ اسکا مستحق ہو گا۔ میں امید رکھتا ہوں کہ وہ میں ہی ہوں اور جو میرے لئے وسیلہ مانگے گا اس کے لئے میری شفاعت حلال ہو جائے گی۔ یہ حدیث حسن صحیح ہے۔ امام محمد بن اسماعیل بخاری فرماتے ہیں کہ عبد الرحمن بن جبیر قریشی ہیں۔ اور مصر کے رہنے والے ہیں۔ جبکہ نفیر کے پوتے عبدالرحمن بن جبیر بن نفیر شامی ہیں۔

٭٭ علی بن نضر بن علی جہضمی، عبید اللہ بن عبدالمجید، زمعہ بن صالح، سلمہ بن وہرام، حضرت ابن عباس رضی اللہ تعالیٰ عنہما فرماتے ہیں کہ چند صحابہ رضی اللہ تعالیٰ عنہ نبی اکرم صلی اللہ علیہ و آلہ و سلم کے انتظار میں بیٹھے آپس میں باتیں کر رہے تھے کہ آپ صلی اللہ علیہ و آلہ و سلم تشریف لائے اور جب ان کے قریب پہنچے تو انکی باتیں سنیں۔ کسی نے کہا کہ اللہ تعالیٰ نے اپنی تمام مخلوقات میں حضرت ابراہیم علیہ السلام کو دوست بنا لیا۔ دوسرا کہنے لگا کہ اللہ تعالیٰ کا موسیٰ علیہ السلام سے کلام کرنا اس سے بھی تعجب خیز ہے۔ تیسرے نے کہا کہ عیسیٰ علیہ السلام روح اللہ ہیں۔ اور کن سے پیدا ہوئے ہیں۔ چوتھا کہنے لگا کہ اللہ تعالیٰ نے آدم علیہ السلام کو چن کیا۔ چنانچہ آپ صلی اللہ علیہ و آلہ و سلم آئے اور سلام کرنے کے بعد فرمایا کہ میں نے تم لوگوں کی باتیں اور تمہارا تعجب کرنا سن لیا ہے۔ کہ ابراہیم علیہ السلام اللہ کے دوست ہیں اور وہ اسی طرح ہیں۔ موسیٰ علیہ السلام اللہ کے چنے ہوئے ہیں وہ بھی اسی طرح ہیں۔ عیسیٰ علیہ السلام روح اللہ ہیں اور اسکے کلمہ کن سے پیدا ہوئے ہیں یہ بھی اسی طرح ہیں۔ آدم علیہ السلام کو اللہ نے اختیار کیا ہے وہ بھی اسی طرح ہیں۔ جان لو کہ میں اللہ تعالیٰ کا محبوب ہوں اور یہ میں فخریہ نہیں کہہ رہا۔ میں ہی حمد کے جھنڈے کو قیامت کے دن اٹھاؤں گا۔ یہ فخر کے طور پر نہیں کہہ رہا، میں ہی سب سے پہلے جنت کی زنجیر کھٹکھٹاؤں گا اور اللہ تعالیٰ میرے لئے اسے کھولیں گے۔ پھر میں اس میں مومن فقراء کے ساتھ داخل ہوں گا۔ یہ بھی میں بطور فخر نہیں کہہ رہا اور میں گزشتہ اور آنے والے تمام لوگوں میں سب سے بہتر ہوں۔ یہ بھی میں بطور فخر نہیں کہہ رہا۔ (بلکہ بتانے کیلئے کہہ رہا ہوں ) یہ حدیث غریب ہے۔

٭٭ زید بن اخزم طائی بصری، ابو قتیبہ سلم بن قتیبہ، ابو مودود مدنی، عثمان بن ضحاک، محمد بن یوسف بن عبداللہ بن سلام، حضرت عبداللہ بن سلام رضی اللہ تعالیٰ عنہ فرماتے ہیں کہ تورات میں آپ صلی اللہ علیہ و آلہ و سلم کی صفات مذکور ہیں یہ کہ عیسیٰ بن مریم علیہ السلام ان (یعنی نبی اکرم صلی اللہ علیہ و آلہ و سلم) کے ساتھ دفن ہو گے۔ ابو مودود کہتے ہی کہ حجرہ مبارک میں ایک قبر کی جگہ باقی ہے۔ یہ حدیث حسن غریب ہے۔ عثمان بن ضحاک بھی اسی طرح کہتے ہیں۔ انکا معروف نام ضحاک بن عثمان مدینی ہے۔

٭٭ بشر بن ہلال صواف بصری، جعفر بن سلیمان ضبعی، ثابت، حضرت انس بن مالک رضی اللہ تعالیٰ عنہ سے روایت ہے کہ جس دن رسول اللہ صلی اللہ علیہ و آلہ و سلم مدینہ میں داخل ہوئے تھے اس دن ہر چیز روشن ہو گئی تھی اور جس دن آپ صلی اللہ علیہ و آلہ و سلم کا انتقال ہوا اس دن ہر چیز تاریک ہو گئی۔ ہم نے ابھی آپ صلی اللہ علیہ و آلہ و سلم کو دفن کرنے کے بعد ہاتھوں سے خاک بھی نہیں جھاڑی تھی کہ ہم نے اپنے دلوں کو اجنبی پایا (یعنی دلوں میں ایمان کا وہ نور نہ رہا جو آپ صلی اللہ علیہ و آلہ و سلم کی حیات طیبہ میں تھا۔) یہ حدیث صحیح غریب ہے۔

باب نبی اکرم صلی اللہ علیہ و آلہ و سلم کی پیدائش کے بارے میں 

محمد بن بشار عبدی، وہب بن جریر، محمد بن اسحاق، مطلب بن عبداللہ بن قیس بن مخرمہ، حضرت قیس بن مخرمہ رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم عام الفیل (ہا تھیوں والے سال) میں پیدا ہوئے۔ حضرت عثمان بن عفان رضی اللہ تعالیٰ عنہ نے قبیلہ بنو یعمر بن لیث کے ایک شخص قباث بن اشیم سے پوچھا کہ آپ بڑے ہیں یا نبی اکرم صلی اللہ علیہ و آلہ و سلم؟ انہوں نے فرمایا کہ رسول اللہ صلی اللہ علیہ و آلہ و سلم مجھ سے (مرتبہ میں ) برے ہیں۔ لیکن میں آپ صلی اللہ علیہ و آلہ و سلم سے پہلے پیدا ہوا۔ میں نے ان سبز پرندوں کی بیٹ دیکھی ہے۔ (جنہوں نے ابرہہ کے ہاتھیوں کو مارا تھا) اس کا رنگ متغیر ہو گیا تھا۔ یہ حدیث حسن غریب ہے۔ ہم اس حدیث کو صرف محمد بن اسحاق کی روایت سے جانتے ہیں۔

باب نبوت کی ابتداء کے متعلق

فصل بن سہل ابو العباس اعرج بغدادی، عبدالرحمن بن غزوان، یونس بن ابو اسحاق، ابو بکر بن ابی موسیٰ اشعری، حضرت ابو موسیٰ اشعری رضی اللہ تعالیٰ عنہ فرماتے ہیں کہ ابو طالب تجارت کے لئے شام کی طرف گئے تو نبی اکرم صلی اللہ علیہ و آلہ و سلم بھی ان کے ساتھ چل دیئے۔ قریش کے شیوخ بھی ساتھ تھے۔ جب وہ لوگ راہب کے پاس پہنچے تو ابو طالب اترے، لوگوں نے بھی اپنے کجاوے کھول دیئے۔ راہب ان کے پاس آیا۔ یہ لوگ ہمیشہ وہاں سے گزرا کرتے تھے لیکن وہ نہ ان لوگوں کے پاس آیا اور نہ ہی انکی طرف متوجہ ہوا۔ حضرت ابو موسیٰ فرماتے ہیں کہ لوگ ابھی کجاوے کھول ہی رہے تھے کہ راہب ان کے درمیان گھس گیا اور رسول اللہ صلی اللہ علیہ و آلہ و سلم کا ہاتھ پکڑ کر کہنے لگا کہ یہ تمام جہانوں کے سردار ہیں۔ یہ تمام جہانوں کے مالک رسول ہیں۔ انہیں اللہ تعالیٰ تمام جہانوں کیلئے رحمت بنا کر بھیجیں گے۔ قریش کے مشائخ کہنے لگے کہ تمہیں یہ کس طرح معلوم ہوا؟ کہنے لگا کہ جب تم لوگ اس ٹیلے پر سے اترے تو کوئی پتھر یا درخت ایسا نہیں رہا جو سجدہ میں نہ گر گیا ہو اور یہ نبی کے علاوہ کسی اور کو سجدہ نہیں کرتے۔ میں انہیں نبوت کی مہر سے بھی پہچانتا ہوں جو ان کے شانے کی اوپر والی ہڈی پر سیب کی طرح ثبت ہے۔ پھر واپس گیا اور انکے لئے کھانا تیار کیا جب وہ کھانا لے کر آیا تو آپ صلی اللہ علیہ و آلہ و سلم اونٹ چرانے کیلئے گئے ہوئے تھے۔ راہب کہنے لگا کہ کسی کو بھیج کر انہیں بلاؤ۔ چنانچہ آپ صلی اللہ علیہ و آلہ و سلم جب تشریف لائے تو بدلی آپ صلی اللہ علیہ و آلہ و سلم پر سایہ کئے ہوئے ساتھ چل رہی تھی۔ لوگ درخت کے سائے میں بیٹھے ہوئے تھے۔ آپ صلی اللہ علیہ و آلہ و سلم جب بیٹھے تو درخت جھک گیا اور آپ صلی اللہ علیہ و آلہ و سلم پر سایہ ہو گیا۔ راہب کہنے لگا دیکھو درخت بھی انکی طرف جھک گیا ہے اور آپ صلی اللہ علیہ و آلہ و سلم پر سایہ ہو گیا ہے۔ راہب کہنے لگا دیکھو درخت بھی انکی طرف جھک گیا ہے۔ راوی کہتے ہیں کہ پھر وہ وہیں کھڑا انہیں قسم دے کر کہنے لگا کہ انہیں روم نہ لے جاؤ۔ وہاں کے لوگ انہیں دیکھ کر ان کے اوصاف سے پہچان لیں گے اور قتل کر دیں گے۔ پھر راہب متوجہ ہوا تو دیکھا کہ سات رومی آئے ہیں اور ان سے پوچھنے لگے کہ کیوں آئے ہو؟ وہ کہنے لگے کہ ہم اس لئے آئے ہیں کہ یہ نبی اس مہینے میں (گھر سے ) باہر نکلنے والے ہیں۔ لہذا ہر راستے پر کچھ لوگ بٹھائے گئے ہیں جب ہمیں تمہارا پتہ چلا تو ہمیں اس طرف بھیج دیا گیا۔ راہب نے پوچھا کہ کیا تمہارے پیچھے بھی کوئی ہے جو تم سے بہتر ہو۔ کہنے لگے کہ ہمیں بتایا گیا ہے کہ وہ (نبی) تمہارے راستے میں ہے۔ راہب کہنے لگا دیکھو اگر اللہ تعالیٰ کسی کام کا ارادہ کر لیں تو یا کوئی شخص انہیں روک سکتا ہے ؟ کہنے لگا نہیں۔ راہب نے کہا کہ پھر ان کے ہاتھ پر بیعت کرو اور ان کے ساتھ رہو۔ پھر وہ (راہب) اہل مکہ سے مخاطب ہوا اور قسم دے کر پوچھا کہ ان کا سر پرست کون ہے۔ انہوں نے کہا ابو طالب۔ وہ انہیں قسمیں دیتا رہا یہاں تک کہ ابو طالب نے آپ صلی اللہ علیہ و آلہ و سلم کو واپس بھیج دیا اور ابو بکر رضی اللہ تعالیٰ عنہ نے بلال رضی اللہ تعالیٰ عنہ کو آپ صلی اللہ علیہ و آلہ و سلم کے ساتھ اس راہب کے پاس بھیجا اور راہب نے آپ صلی اللہ علیہ و آلہ و سلم کو زاد راہ کے طور پر زیتون اور روٹیاں دیں۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔



باب نبی اکرم صلی اللہ علیہ و آلہ و سلم کی بعثت اور عمر مبارک کے متعلق

محمد بن اسماعیل، محمد بن بشار، ابن ابی عدی، ہشام بن حسان، عکرمہ، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم پر چالیس سال کی عمر میں وحی نازل ہوئی چنانچہ نبی اکرم صلی اللہ علیہ و آلہ و سلم مکہ مکرمہ میں تیرہ سال اور مدینہ منورہ میں دس سال رہے پھر تریسٹھ سال کی عمر میں وفات پائی۔ یہ حدیث حسن صحیح ہے۔

٭٭ محمد بن بشار، ابن ابی عدی، ہشام، عکرمہ، حضرت ابن عباس رضی اللہ تعالیٰ عنہما سے روایت ہے کہ رسول اللہ صلی اللہ علیہ و آلہ و سلم کی وفات پینسٹھ برس کی عمر میں ہوئی۔ محمد بن بشار بھی اسی طرح کی حدیث نقل کرتے ہیں۔ امام محمد بن اسماعیل بخاری رحمہ اللہ بھی ان سے اسی طرح نقل کرتے ہیں۔

٭٭ قتیبہ، مالک بن انس، اور، انصاری، معن، مالک بن انس، ربیع بن ابی عبدالرحمن، حضرت انس بن مالک رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نہ بہت لمبے تھے اور نہ ہی آپ صلی اللہ علیہ و آلہ و سلم کا قد بہت پست تھا۔ آپ صلی اللہ علیہ و آلہ و سلم کا رنگ نہ بالکل سفید تھا اور نہ بالکل گندم گوں، آپ صلی اللہ علیہ و آلہ و سلم کے سر کے بال نہ بالکل گھنگھریالے تھے اور نہ بالکل سیدھے اور جب اللہ تعالیٰ نے آپ صلی اللہ علیہ و آلہ و سلم کو مبعوث فرمایا تو آپ صلی اللہ علیہ و آلہ و سلم کی عمر چالیس سال تھی۔ چنانچہ آپ صلی اللہ علیہ و آلہ و سلم تیرہ سال مکہ مکرمہ میں رہے، پھر دس سال مدینہ منورہ میں اور تریسٹھ برس کی عمر میں وفات پائی۔ وفات کے وقت آپ صلی اللہ علیہ و آلہ و سلم کے سر اور داڑھی مبارک میں بیس بال سفید نہیں تھے۔ یہ حدیث حسن صحیح ہے۔

باب نبی اکرم صلی اللہ علیہ و آلہ و سلم کے معجزات اور خصوصیات کے متعلق

محمد بن بشار و محمود بن غیلان، ابو داؤد طیالسی، سلیمان بن معاذ ضبی، سماک بن حرب، حضرت جابر بن سمرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ مکہ مکرمہ میں ایک پتھر تھا جو مجھے ان راتوں میں سلام کیا کرتا تھا جن دنوں میں معبوث ہوا۔ میں اسے اب بھی پہچانتا ہوں۔ یہ حدیث حسن غریب ہے۔

٭٭ محمد بن بشار، یزید بن ہارون، سلیمان تیمی، ابو العلاء، حضرت سمرہ بن جندب رضی اللہ تعالیٰ عنہ فرماتے ہیں کہ ہم ایک مرتبہ نبی اکرم صلی اللہ علیہ و آلہ و سلم کے ساتھ تھے کہ ایک پیالے میں صبح سے شام تک کھایا کرتے تھے۔ وہ اس طرح کہ دس آدمی کھا کر اٹھتے اور دس بیٹھ جاتے۔ راوی کہتے ہیں کہ ہم نے سمرہ رضی اللہ تعالیٰ عنہ سے پوچھا کیا اس میں مزید نہیں ڈالا جاتا تھا؟ انہوں نے فرمایا کہ تم کس بات پر تعجب کر رہے ہو اس میں اسی طرف سے بڑھایا جا رہا تھا۔ اور ہاتھ سے آسمان کی طرف اشارہ کیا۔ یہ حدیث حسن صحیح ہے۔ ابو علاء کا نام یزید بن عبداللہ الشخیر ہے۔

٭٭ عباد بن یعقوب کوفی، ولید ابو ثور، سدی، عباد بن ابی یزید، حضرت علی رضی اللہ تعالیٰ عنہ بن ابی طالب سے روایت ہے کہ میں نبی اکرم صلی اللہ علیہ و آلہ و سلم کے ساتھ مکہ کی گلیوں میں نکلا تو ہر درخت آپ صلی اللہ علیہ و آلہ و سلم کو سلام کرتا کہ اے اللہ کے رسول آپ ( صلی اللہ علیہ و آلہ و سلم) پر سلام ہو۔ یہ حدیث حسن غریب ہے۔ کئی حضرات اس حدیث کو ولید بن ابی ثور سے اور وہ عباد بن ابی زید سے نقل کرتے ہیں۔ فروہ بھی انہی میں ہیں جب کی کنیت ابو مغراء ہے۔

٭٭ محمود بن غیلان، عمر بن یونس، عکرمہ بن عمار، اسحاق بن عبداللہ بن ابی طلحہ، حضرت انس بن مالک رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم ایک کھجور کے تنے کے ساتھ ٹیک لگا کر خطبہ پڑھا کرتے تھے پھر صحابہ کرام رضی اللہ تعالیٰ عنہ نے آپ صلی اللہ علیہ و آلہ و سلم کیلئے منبر بنا دیا جب آپ صلی اللہ علیہ و آلہ و سلم اس پر خطبہ دینے لگے تو وہ تنا اس طرح رونے لگا جیسے اونٹنی روتی ہے چنانچہ رسول اللہ صلی اللہ علیہ و آلہ و سلم نیچے اترے اور اس پر ہاتھ پھیرا تو وہ چپ ہو گیا۔ اس باب میں حضرت ابی، جابر رضی اللہ تعالیٰ عنہ، ابن عمر رضی اللہ تعالیٰ عنہما، سہل بن سعد، ابن عباس رضی اللہ تعالیٰ عنہما اور ام سلمہ رضی اللہ تعالیٰ عنہا سے بھی احادیث منقول ہیں۔ یہ حدیث اس سند سے حسن صحیح غریب ہے۔

٭٭ محمد بن اسماعیل، محمد بن سعید، شریک، سماک، ابو ظبیان، حضرت ابن عباس رضی اللہ تعالیٰ عنہ سے روایت ہے کہ ایک اعرابی نبی اکرم صلی اللہ علیہ و آلہ و سلم کے پاس آیا اور پوچھنے لگا کہ میں کس طرح یقین کروں کہ آپ صلی اللہ علیہ و آلہ و سلم نبی ہیں۔ آپ صلی اللہ علیہ و آلہ و سلم نے فرمایا کہ اگر میں کھجور کے اس درخت کے اس خوشے کو بلاؤں تو وہ گواہی دے گا کہ میں اللہ کا رسول ہوں۔ چنانچہ آپ صلی اللہ علیہ و آلہ و سلم نے اسے بلایا تو وہ خوشہ درخت سے ٹوٹ کو آپ صلی اللہ علیہ و آلہ و سلم کے سامنے گر گیا۔ پھر آپ صلی اللہ علیہ و آلہ و سلم نے اسے حکم کیا کہ واپس چلے جاؤ تو وہ واپس چلا گیا اور وہ اعرابی مسلمان ہو گیا۔ یہ حدیث غریب صحیح ہے۔

٭٭ محمد بن بشار، ابو عاصم، عزرۃ بن ثابت، علباء بن احمر، ابو زید بن اخطب، حضرت ابو زید بن اخطب رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے میرے چہرے پر ہاتھ پھیرا اور میرے لئے دعا کی (راوی حدیث) عزرہ کہتے ہیں کہ وہ ایک سو بیس برس تک زندہ رہے اور ان کے سر کے صرف چند بال سفید تھے۔ یہ حدیث حسن غریب ہے۔ اور ابو زید کا نام عمرو بن اخطب ہے۔

٭٭ اسحاق بن موسیٰ انصاری، معن، مالک بن انس، اسحاق بن عبداللہ بن ابی طلحہ، حضرت انس بن مالک رضی اللہ تعالیٰ عنہ فرماتے ہیں کہ ایک مرتبہ ابو طلحہ رضی اللہ تعالیٰ عنہ نے ام سلیم سے کہا کہ میں نے رسول اللہ صلی اللہ علیہ و آلہ و سلم کی آواز میں ضعف (کمزوری) محسوس کیا ہے۔ معلوم ہوتا ہے کہ آپ صلی اللہ علیہ و آلہ و سلم کو بھوک ہے۔ کیا تمہارے پاس کچھ کھانے کیلئے ہے۔ وہ کہنے لگیں ہاں چنانچہ انہوں نے جو کی روٹیاں نکالیں اور انہیں اوڑھنی میں لپیٹ کر میرے ہاتھ میں دیدیا اور باقی اوڑھنی مجھے اوڑھا دی اور مجھے نبی اکرم صلی اللہ علیہ و آلہ و سلم کے پاس بھیج دیا۔ حضرت انس رضی اللہ تعالیٰ عنہ فرماتے ہیں میں وہاں پہنچا تو نبی اکرم صلی اللہ علیہ و آلہ و سلم کو بہت سو لوگوں کے ساتھ پایا۔ میں وہاں کھڑا ہو گیا تو آپ صلی اللہ علیہ و آلہ و سلم نے پوچھا کہ کیا تمہیں ابو طلحہ رضی اللہ تعالیٰ عنہ نے بھیجا ہے ؟ میں نے عرض کیا جی ہاں۔ آپ صلی اللہ علیہ و آلہ و سلم نے پوچھا کھانا دے کر؟ میں نے عرض کیا جی ہاں۔ آپ صلی اللہ علیہ و آلہ و سلم نے اپنے ساتھیوں سے فرمایا کہ اٹھو۔ حضرت انس رضی اللہ تعالیٰ عنہ فرماتے ہیں وہ لوگ چل پڑے اور میں ان کے آگے آگے تھا یہاں تک کہ میں ابو طلحہ رضی اللہ تعالیٰ عنہ کے پاس آیا اور انہیں ماجرا سنایا۔ ابو طلحہ رضی اللہ تعالیٰ عنہ فرمانے لگے ام سلیم رضی اللہ تعالیٰ عنہ نبی اکرم صلی اللہ علیہ و آلہ و سلم صحابہ اکرام رضی اللہ تعالیٰ عنہ کے ساتھ تشریف لار ہے ہیں اور ہمارے پاس تو انہیں کھلانے کیلئے کچھ نہیں ہے۔ وہ کہنے لگیں اللہ اور اس کا رسول (صلی اللہ علیہ و آلہ و سلم) زیادہ جانتے ہیں۔ حضرت انس رضی اللہ تعالیٰ عنہ فرماتے ہیں کہ حضرت طلحہ رضی اللہ تعالیٰ عنہ باہر نکلے اور آپ صلی اللہ علیہ و آلہ و سلم سے ملاقات کی پھر نبی اکرم صلی اللہ علیہ و آلہ و سلم آگے بڑھے ابوطلحہ رضی اللہ تعالیٰ عنہ بھی ساتھ تھے یہاں تک کہ دونوں اندر داخل ہو گئے۔ رسول اللہ صلی اللہ علیہ و آلہ و سلم نے فرمایا کہ ام سلیم رضی اللہ تعالیٰ عنہ تمہارے پاس کو کچھ ہے لاؤ۔ ام سلیم رضی اللہ تعالیٰ عنہ وہی روٹیاں لائیں۔ پھر آپ صلی اللہ علیہ و آلہ و سلم نے انہیں توڑنے کا حکم دیا اور ام سلیم رضی اللہ تعالیٰ عنہ نے ان پر گھی ڈال دیا۔ اور پھر آنحضرت صلی اللہ علیہ و آلہ و سلم نے اس پر جو اللہ نے چاہا پڑھا اور حکم دیا کہ دس آدمیوں کو بلاؤ۔ وہ کھا کر سیر ہوئے اور چلے گئے۔ پھر دس کو بلایا وہ بھی کھا کر سیر ہوئے اور چلے گئے پھر دس کو بلایا۔ اور اس طرح سب لوگ کھا کر سیر ہو گئے اور وہ ستّر یا اسّی (80) آدمی تھے۔ یہ حدیث حسن صحیح ہے۔

٭٭ اسحاق بن موسیٰ انصاری، معن، مالک بن انس، اسحاق بن عبداللہ بن ابی طلحہ، حضرت انس بن مالک رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو دیکھا کہ عصر کی نماز کا وقت ہو چکا تھا لوگوں نے وضو کیلئے پانی تلاش کیا لیکن پانی نہ پا کر نبی اکرم صلی اللہ علیہ و آلہ و سلم کیلئے وضو کا پانی لائے۔ آپ صلی اللہ علیہ و آلہ و سلم نے برتن پر ہاتھ رکھا اور لوگوں کو اس سے وضو کرنے کو حکم دیا۔ حضرت انس رضی اللہ تعالیٰ عنہ فرماتے ہیں کہ میں نے نبی اکرم صلی اللہ علیہ و آلہ و سلم کی انگلیوں کے نیچے سے پانی کو پھوٹتے ہوئے دیکھا اور تمام لوگوں نے اس سے وضو کیا یہاں تک کہ آخری آدمی نے بھی وضو کر لیا۔ اس باب میں عمران بن حصین رضی اللہ تعالیٰ عنہ، ابن مسعود رضی اللہ تعالیٰ عنہ اور جابر رضی اللہ تعالیٰ عنہ سے بھی روایت ہے۔ حضرت انس رضی اللہ تعالیٰ عنہ کی حدیث حسن صحیح ہے۔

٭٭ انصاری اسحاق بن موسیٰ، یونس بن بکیر، محمد بن اسحاق، زہری، عروۃ، حضرت عائشہ صدیقہ رضی اللہ تعالیٰ عنہا سے روایت ہے کہ ابتدائے نبوت میں جب اللہ تعالیٰ نے لوگوں پر نبی اکرم صلی اللہ علیہ و آلہ و سلم کی کرامت اور رحمت ظاہر کرنے کا ارادہ فرمایا تو ایسا ہوتا کہ آپ صلی اللہ علیہ و سلم کا ہر خواب روز روشن کی طرح واضح اور سچا ہوتا اور پھر جب تک اللہ تعالیٰ نے چاہا یہ حال رہا۔ ان دنوں آپ صلی اللہ علیہ و آلہ و سلم خلوت (تنہائی) کو ہر چیز سے زیادہ پسند کیا کرتے تھے۔ یہ حدیث حسن صحیح غریب ہے۔

٭٭ محمد بن بشار، ابو احمد زبیری، اسرائیل، منصور، ابراہیم، علقمہ، حضرت عبداللہ فرماتے ہیں کہ آج کل تم لوگ قدرت کی نشانیوں کو عذاب سمجھتے ہو اور ہم نبی اکرم صلی اللہ علیہ و آلہ و سلم کے زمانے میں انہیں برکت سمجھا کرتے تھے۔ ہم آپ صلی اللہ علیہ و آلہ و سلم کے ساتھ کھانا کھاتے اور کھانے کی تسبیح سنتے۔ کہتے ہیں کہ ایک مرتبہ آپ صلی اللہ علیہ و آلہ و سلم کے پاس ایک برتن لایا گیا۔ آپ صلی اللہ علیہ و آلہ و سلم نے اس میں اپنا ہاتھ رکھ دیا اور پانی آپ صلی اللہ علیہ و آلہ و سلم کی انگلیوں سے بہنے لگا۔ پھر آپ صلی اللہ علیہ و آلہ و سلم نے فرمایا کہ وضو کے مبارک پانی کی طرف آؤ اور برکت آسمان سے (اللہ کی طرف سے ) ہے۔ یہاں تک کہ ہم سب نے اس پانی سے وضو کیا۔ یہ حدیث حسن صحیح ہے۔

باب نزول وحی کی کیفیت کے متعلق

اسحاق بن موسیٰ انصاری، معن بن عیسی، مالک، ہشام بن عروۃ، عروۃ، حضرت عائشہ رضی اللہ تعالیٰ عنہا سے روایت ہے کہ حارث بن ہشام نے آپ صلی اللہ علیہ و آلہ و سلم سے پوچھا کہ آپ پر وحی کس طرح آتی ہے۔ آپ صلی اللہ علیہ و آلہ و سلم نے فرمایا کہ کبھی مجھے گھنٹی کی سی آواز سنائی دیتی ہے اور مجھ پر سخت ہوتی ہے۔ اور کبھی فرشتہ آدمی کی صورت میں آ جاتا ہے اور مجھ سے بات کرتا ہے پھر میں اسے یاد کر لیتا ہوں۔ حضرت عائشہ رضی اللہ تعالیٰ عنہا فرماتی ہیں کہ سخت سردی کے موسم میں بھی میں نے دیکھا کہ جب وحی نازل ہوئی اور یہ کیفیت ختم ہو جاتی تو آپ صلی اللہ علیہ و آلہ و سلم کے ماتھے پر پسینہ ا جایا کرتا تھا۔ یہ حدیث حسن صحیح ہے۔

باب نبی اکرم صلی اللہ علیہ و آلہ و سلم کی صفات کے متعلق

محمود بن غیلان، وکیع، سفیان، ابو اسحاق، حضرت براء رضی اللہ تعالیٰ عنہ فرماتے ہیں کہ میں نے کسی لمبے بالوں والے شخص کو سرخ جوڑے میں آپ صلی اللہ علیہ و آلہ و سلم سے زیادہ حسین نہیں دیکھا۔ آپ صلی اللہ علیہ و آلہ و سلم کے بال کندھوں سے لگتے تھے اور کندھوں کے درمیان کافی فاصلہ تھا۔ آپ صلی اللہ علیہ و آلہ و سلم کا قد نہ لمبا تھا اور نہ بہت چھوٹا۔ یہ حدیث حسن صحیح ہے۔


٭٭ سفیان بن وکیع، حمید بن عبدالرحمن، زہیر، حضرت ابو اسحاق سے روایت ہے وہ کہتے ہیں کہ کسی شخص نے حضرت براء رضی اللہ تعالیٰ عنہ سے سوال کیا کہ کیا رسول اللہ صلی اللہ علیہ و آلہ و سلم کا چہرہ مبارک تلوار کی طرح تھا؟ حضرت براء رضی اللہ تعالیٰ عنہ نے فرمایا نہیں بلکہ چاند کی طرح تھا۔ یہ حدیث حسن صحیح ہے۔

٭٭ محمد بن اسماعیل، ابو نعیم، مسعودی، عثمان بن مسلم بن ہرمز، نافع بن جبیر بن مطعم، حضرت علی رضی اللہ تعالیٰ عنہ فرماتے ہیں۔ کہ نبی اکرم صلی اللہ علیہ و آلہ و سلم نہ لمبے تھے نہ چھوٹے قد کے، آپ صلی اللہ علیہ و آلہ و سلم کی ہتھیلیاں اور پاؤں پُر گوشت ہوتے تھے سر بھی بڑا تھا اور جوڑ (گھٹنے، کہنیاں وغیرہ) بھی، سینے سے ناف تک باریک بال تھے۔ جب آپ صلی اللہ علیہ و آلہ و سلم چلتے تو آگے کی طرف جھکتے گویا کہ کوئی بلندی سے پستی کی طرف آ رہا ہو۔ میں نے آپ صلی اللہ علیہ و آلہ و سلم سے پہلے اور بعد میں آپ صلی اللہ علیہ و آلہ و سلم جیسا کوئی نہیں دیکھا۔ یہ حدیث حسن صحیح ہے۔ سفیان بن وکیع اس حدیث کو ابی سے اور وہ مسعود سے اسی سند کی مانند نقل کرتے ہیں۔

٭٭ ابوجعفر محمد بن حسین بن ابی حلیمہ واحمد بن عبدۃ ضبی وعلی بن حجر، عیسیٰ بن یونس، عمر بن عبداللہ مولی غفرۃ، حضرت ابراہیم بن محمد، جو حضرت علی رضی اللہ تعالیٰ عنہ کی اولاد سے ہیں، فرماتے ہیں کہ حضرت علی رضی اللہ تعالیٰ عنہ جب نبی اکرم صلی اللہ علیہ و آلہ و سلم کے اوصاف بیان کرتے تو فرماتے کہ آپ صلی اللہ علیہ و آلہ و سلم نہ لمبے تھے نہ بہت پست قد تھے بلکہ میانہ قد تھے۔ آپ صلی اللہ علیہ و آلہ و سلم کے بال نہ بہت گھنگھریالے تھے اور نہ بالکل سیدھے بلکہ تھوڑے تھوڑے گھنگھریالے تھے۔ بہت موٹے بھی نہیں تھے۔ آپ صلی اللہ علیہ و آلہ و سلم کا چہرہ بالکل گول تھا بلکہ چہرے میں قدرے گولائی تھی۔ رنگ سرخ و سفید، آنکھیں سیاہ، پلکیں لمبی، جوڑ بڑے اور شانہ چوڑا تھا اور دونوں شانوں کے درمیان گوشت تھا، آپ صلی اللہ علیہ و آلہ و سلم کے بدن پر بال نہیں تھے۔ بس سینے سے ناف تک بالوں کی ایک لکیر سی تھی۔ ہتھیلیاں اور تلوے بھرے بھرے تھے۔ جب چلتے تو پیر زمین پر گاڑ کر چلتے گویا کہ نیچے اتر رہے ہوں۔ اگر کسی کی طرف دیکھتے تو پورے گھوم کر دیکھتے آنکھیں پھیر کر نہیں۔ آپ کے شانوں کے درمیان مہر نبوت تھی وہ خاتم النبیین اور سب سے اچھے سینے والے (حسد سے پاک) سب سے بہترین لہجے والے، سب سے نرم طبیعت والے اور بہترین معاشرت والے تھے۔ جو اچانک آپ صلی اللہ علیہ و آلہ و سلم کو دیکھتا وہ ڈر جاتا اور جو ملتا محبت کرنے لگتا۔ آپ صلی اللہ علیہ و آلہ و سلم کی تعریف کرنے والا کہتا ہے کہ میں نے آپ صلی اللہ علیہ و آلہ و سلم سے پہلے اور بعد آپ صلی اللہ علیہ و آلہ و سلم سا کوئی نہیں دیکھا۔ اس حدیث کی سند متصل نہیں۔ ابو جعفر کہتے ہیں کہ میں نے اصمعی کو آپ صلی اللہ علیہ و آلہ و سلم کی صفات کی تفسیر کرتے ہوئے سنا کہ ممغط دراز قد۔ کہتے ہیں کہ میں نے ایک اعرابی کو یہ کہتے ہوئے سنا کہ تمغط فی نشابتہ اپنا تیر بہت کھینچا مترد د۔ جس کا بدن کوتاہ قد ہونے کی وجہ سے ایک دوسرے میں گھسا ہوا ہو قطط بہت گھنگھریالے اور رجل ہلکے گھنگھریالے بالوں والا۔ مطھم نہایت فربہ اور زیادہ گوشت والا۔ مکلثم گول چہرے والا۔ مشرب سرخی مائل گورے رنگ والا۔ ادعج جس کی آنکھیں خوب سیاہ ہوں۔ اھدب جس کی پلکیں لمبی ہوں۔ کتد دونوں شانوں کے درمیان جگہ اسے کاہل بھی کہتے ہیں۔ مسربہ سینے سے ناف تک بالوں کی کی ایک لکیر۔ الشثن جسکے ہاتھ اور پیروں کی انگلیاں اور پاؤں گوشت سے بھرے ہوئے ہوں۔ تقلع پیر گاڑ کر چلنا۔ الصبب بلندی سے اترنا۔ جلیل المشاش بڑے جوڑوں والا۔ مراد شانوں کا اوپر کا حصہ ہے۔ عشیر اس سے مراد صحبت ہے اس لئے کہ عشیر صاحب کو کہتے ہیں۔ بدھتہ اچانک۔

٭٭ حمید بن مسعدۃ، حمید بن اسود، اسامہ بن زید، زہری، عروۃ، حضرت عائشہ صدیقہ رضی اللہ تعالیٰ عنہا سے روایت ہے کہ رسول اللہ صلی اللہ علیہ و آلہ و سلم واضح اور صاف باتیں کیا کرتے تھے تاکہ جو بیٹھا ہو یاد کر لے۔ یہ حدیث حسن صحیح ہے۔ ہم اس حدیث کو صرف زہری کی روایت سے جانتے ہیں۔

٭٭ محمد بن یحیی، ابو قتیبہ سلم بن قتیبہ، عبداللہ بن مثنی، ثمامہ، حضرت انس بن مالک رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم ایک کلمے کو تین مرتبہ دھراتے تاکہ لوگ سمجھ سکیں۔ یہ حدیث حسن صحیح غریب ہے۔ ہم اس حدیث کو صرف عبداللہ بن مثنی کی روایت سے جانتے ہیں۔

٭٭ قتیبہ، ابن لہیعہ، عبید اللہ بن مغیرۃ، حضرت عبداللہ بن حارث رضی اللہ تعالیٰ فرماتے ہیں کہ میں نے کسی کو رسول اللہ صلی اللہ علیہ و آلہ و سلم سے زیادہ مسکراتے ہوئے نہیں دیکھا۔ یہ حدیث غریب ہے اور یزید بن حبیب سے بھی منقول ہے۔ وہ عبداللہ بن حارث سے اسی کے مثل نقل کرتے ہیں۔

٭٭ احمد بن خالد الخلال، یحیی، لیث، یزید بن ابی حبیب، عبداللہ بن حارث رضی اللہ عنہ ہم سے روایت کی احمد بن خالد الخلال نے انہوں نے یحیی سے وہ لیث سے وہ یزید بن ابی حبیب سے اور وہ عبداللہ بن حارث رضی اللہ تعالیٰ عنہ سے نقل کرتے ہیں۔ کہ رسول اللہ صلی اللہ علیہ و آلہ و سلم کی ہنسی آپ صلی اللہ علیہ و آلہ و سلم کی مسکراہٹ تھی۔ یہ حدیث صحیح غریب ہے۔ ہم اس حدیث کو لیث بن سعد کی روایت سے صرف اسی سند سے جانتے ہیں۔

٭٭ احمد بن منیع، عباد بن عوام، حجاج بن ارطاۃ، سماک بن حرب، حضرت جابر بن سمرہ رضی اللہ عنہ سے روایت ہے کہ رسول اللہ صلی اللہ علیہ و سلم کی پنڈلیاں باریک تھیں۔ آپ صلی اللہ علیہ و سلم ہنستے نہیں تھے بلکہ مسکراتے تھے۔ جب میں آپ صلی اللہ علیہ و سلم کی طرف دیکھتا تو ایسا معلوم ہوتا کہ آپ صلی اللہ علیہ و سلم نے آنکھوں میں سرمہ لگایا ہوا ہے حالانکہ ایسا نہیں ہوتا تھا۔ یہ حدیث حسن غریب ہے۔

٭٭ احمد بن منیع، ابو قطن، شعبہ، سماک بن حرب، حضرت جابر بن سمرہ رضی اللہ عنہ سے روایت ہے کہ رسول اللہ صلی اللہ علیہ و سلم کا دہان مبارک کشادہ تھا، آنکھیں بڑی اور ایڑیوں میں گوشت کم تھا۔ یہ حدیث حسن صحیح ہے۔

٭٭ ابوموسیٰ محمد بن مثنی، محمد بن جعفر، شعبہ، سماک بن حرب، حضرت جابر بن سمرہ رضی اللہ عنہ سے روایت ہے کہ رسول اللہ صلی اللہ علیہ و سلم کشادہ رو تھے آنکھوں کے کنارے لمبے اور ایڑیوں میں کم تھا۔ شعبہ فرماتے ہیں کہ میں نے ضحاک بن حرب سے پوچھا کہ ضَلِیعَ الْفَمِ کا کیا مطلب ہے ؟ انہوں نے فرمایا کہ کشادہ دھان۔ میں نے پوچھا کہ أَشْکَلُ الْعَیْنَیْنِ سے کیا مراد ہے ؟ انہوں نے فرمایا بڑی آنکھ والے۔ میں نے پوچھا مَنْہُوشُ الْعَقِبِ سے کیا مراد ہے ؟ انہوں نے فرمایا کم گوشت والے۔ یہ حدیث حسن صحیح ہے۔


٭٭ قتیبہ، ابن لہیعہ، ابو یونس، حضرت ابو ہریرہ رضی اللہ عنہ سے روایت ہے کہ میں نے رسول اللہ صلی اللہ علیہ و سلم سے زیادہ حسین کوئی چیز نہیں دیکھی۔ گویا کہ سورج آپ صلی اللہ علیہ و سلم کی شکل میں گھوم رہا ہو۔ پھر میں نے آپ صلی اللہ علیہ و سلم سے تیز چلنے والا کوئی شخص نہیں دیکھا۔ گویا کہ زمین آپ کے لئے لپیٹی جا رہی ہو۔ ہم (آپ صلی اللہ علیہ و سلم کے ساتھ چلتے ہوئے ) اپنی جانوں کو مشقت میں ڈالتے اور آپ صلی اللہ علیہ و سلم بے پروا چلتے جاتے تھے۔ یہ حدیث غریب ہے۔

٭٭ قتیبہ، لیث، ابو زبیر، حضرت جابر رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ (شب معراج میں ) انبیاء کرام علیہم السلام میرے سامنے آئے تو میں نے دیکھا کہ) حضرت موسیٰ علیہ السلام چھریرے بدن کے جوان تھے (ہلکے پھلکے ) جیسے قبیلہ شنوۃ کے لوگ ہیں۔ حضرت عیسیٰ بن مریم علیہ السلام کو دیکھا تو میں نے ان سے زیادہ مشابہ عروہ بن مسعود رضی اللہ عنہ کو پایا۔ حضرت ابراہیم علیہ السلام تمہارے ساتھی (یعنی نبی اکرم صلی اللہ علیہ و سلم) سے مشابہت رکھتے تھے۔ اور جبرائیل علیہ السلام کو دیکھا تو دحیہ کلبی رضی اللہ عنہ ان سے بہت مشابہت رکھتے ہیں۔ یہ حدیث حسن صحیح غریب ہے۔

باب مہر نبوت کے متعلق

قتیبہ، حاتم بن اسماعیل، جعد بن عبدالرحمن، حضرت سائب بن یزید رضی اللہ عنہ فرماتے ہیں کہ میری خالہ مجھے نبی اکرم صلی اللہ علیہ و سلم کی خدمت میں لے گئیں اور عرض کیا یا رسول اللہ ! یہ میرا بھانجا ہے اور بیمار ہے۔ آپ صلی اللہ علیہ و سلم نے میرے سر پر ہاتھ پھیرا اور میرے لئے برکت کی دعا کی۔ پھر آپ صلی اللہ علیہ و سلم نے وضو کیا اور میں نے آپ صلی اللہ علیہ و سلم کا بچا ہوا پانی پیا۔ پھر میں آپ صلی اللہ علیہ و سلم کے پیچھے کھڑا ہوا تو دیکھا کہ آپ صلی اللہ علیہ و سلم کے دونوں شانوں کے درمیان مہر نبوت ہے، جیسے چھپرکھٹ کی گھنڈی ہوتی ہے۔ اس باب میں حضرت سلمان رضی اللہ عنہ قرہ بن ایاس مزنی جابر بن سمرہ ابو رمثہ بریدہ اسلمی عبداللہ بن سرجس عمرو بن اخطب اور ابو سعید رضی اللہ عنہم سے بھی روایت ہے۔ یہ حدیث اس سند سے حسن غریب ہے۔

٭٭ سعید بن یعقوب طالقانی، ایوب بن جابر، سماک بن حرب، حضرت جابر بن سمرہ رضی اللہ عنہ سے روایت ہے کہ نبی اکرم صلی اللہ علیہ و سلم کے شانوں کے درمیان والی مہر ایک سرخ غدود تھی جیسے کبوتری کا انڈا ہوتا ہے۔ یہ حدیث حسن صحیح ہے۔



باب نبی اکرم صلی اللہ علیہ و سلم کے وقت عمر کے متعلق

احمد بن منیع ویعقوب بن ابراہیم دورقی، اسماعیل بن علیہ، خالد حذاء، عمار مولی بنی ہاشم، حضرت ابن عباس رضی اللہ عنہما فرماتے ہیں کہ نبی اکرم صلی اللہ علیہ و سلم نے مکہ مکرمہ میں تیرہ سال قیام فرمایا۔ یعنی جس دوران آپ صلی اللہ علیہ و سلم پر وحی آتی رہی اور جب آپ نے وفات پائی تو آپ صلی اللہ علیہ و سلم کی عمر تریسٹھ سال تھی۔ اس باب میں حضرت عائشہ رضی اللہ عنہا انس بن مالک رضی اللہ عنہ اور دغفل بن حنظلہ رضی اللہ عنہ سے بھی روایت ہے۔ دغفل کا نبی اکرم صلی اللہ علیہ و سلم سے سماع صحیح نہیں۔ یہ حدیث عمرو بن دینار کی روایت سے حسن غریب ہے۔

٭٭ نصربن علی، بشر بن مفضل، خالد حذاء، عمار، ابن عباس رضی اللہ عنہما ہم سے روایت کی نصر بن علی نے وہ بشر بن مفضل سے وہ خالد حذاء سے وہ عمار سے اور وہ ابن عباس رضی اللہ عنہما سے نقل کرتے ہیں کہ نبی اکرم صلی اللہ علیہ و آلہ و سلم لی اللہ علیہ و سلم کی وفات پینسٹھ سال کی عمر میں ہوئی۔ یہ حدیث سند کے اعتبار سے حسن صحیح ہے۔

٭٭ احمد بن منیع، روح بن عبادۃ، زکریا بن اسحاق، عمرو بن دینار، حضرت ابن عباس رضی اللہ عنہما سے روایت ہے کہ نبی اکرم صلی اللہ علیہ و سلم نے مکہ مکرمہ میں تیرہ سال قیام فرمایا۔ یعنی جس دوران آپ صلی اللہ علیہ و آلہ و سلم وحی آتی رہی اور جب آپ صلی اللہ علیہ و سلم نے وفات پائی تو آپ کی عمر تریسٹھ سال تھی۔ اس باب میں حضرت عائشہ، انس بن مالک، اور دغفل بن حنظلہ سے بھی روایت ہے۔ دغفل کا نبی اکرم سے سماع صحیح نہیں۔ یہ حدیث عمرو بن دینار کی روایت سے حسن غریب ہے۔

٭٭ محمد بن بشار، محمد بن جعفر، شعبہ، ابو اسحاق، عمار بن سعد، حضرت جریر رضی اللہ عنہ فرماتے ہیں کہ میں نے معاویہ بن ابی سفیان رضی اللہ عنہ کو خطاب کرتے ہوئے سنا انہوں نے فرمایا کہ نبی اکرم صلی اللہ علیہ و سلم ابو بکر رضی اللہ عنہ اور عمر رضی اللہ عنہ کی وفات تریسٹھ برس کی عمر میں ہوئی اور میں بھی تریسٹھ برس کا ہوں۔ یہ حدیث حسن صحیح ہے۔

٭٭ عباس عنبری و حسن بن مہدی بصری، عبدالرزاق، ابن جریج، ابن شہاب زہری، عروۃ، حضرت عائشہ رضی اللہ عنہا فرماتی ہیں کہ نبی اکرم صلی اللہ علیہ و سلم نے تریسٹھ سال کی عمر میں وفات پائی۔ یہ حدیث حسن صحیح ہے، اس حدیث کو زہری کے بھتیجے نے زہری سے انہوں نے عروہ سے اور انہوں نے حضرت عائشہ رضی اللہ عنہا سے اسی کے مثل نقل کیا ہے۔

حضرت ابو بکر صدیق رضی اللہ عنہ کے مناقب ان کا نام عبداللہ بن عثمان اور لقب عتیق ہے 

محمود بن غیلان، عبدالرزاق، ثوری، ابو الاحوص، حضرت عبداللہ کہتے ہیں کہ رسول اللہ صلی اللہ علیہ و سلم نے فرمایا کہ میں ہر دوست کی دوستی سے بری ہوں۔ اگر میں کسی کو دوست بناتا ہوں تو ابن ابی قحافہ (ابوبکر) کو دوست بناتا لیکن تمہارا ساتھی (میں ) اللہ کا دوست ہے۔ یہ حدیث حسن صحیح ہے اور اس باب میں حضرت ابو سعید ابو ہریرہ ابن عباس اور ابن زبیر رضی اللہ عنہم سے بھی احادیث منقول ہیں۔

٭٭ ابراہیم بن سعید جوہری، اسماعیل بن ابی اویس، سلیمان بن بلال، ہشام بن عروۃ، عروۃ، حضرت عمر بن خطاب رضی اللہ عنہ فرماتے ہیں کہ ہمارے سردار ابو بکر صدیق رضی اللہ عنہ ہم سب میں بہتر اور نبی اکرم صلی اللہ علیہ و سلم کو سب سے زیادہ محبوب تھے۔ یہ حدیث حسن صحیح غریب ہے۔

٭٭ احمد بن ابراہیم دورقی، اسماعیل بن ابراہیم، جریری، حضرت عبداللہ بن شقیق رضی اللہ عنہ فرماتے ہیں کہ میں نے حضرت عائشہ رضی اللہ عنہا سے پوچھا کہ رسول اللہ صلی اللہ علیہ و سلم صحابہ کرام میں سے کس سے سب سے زیادہ محبت کرتے تھے ؟ فرمانے لگیں کہ ابو بکر سے، میں نے پوچھا کہ ان کے بعد، فرمایا عمر سے، میں نے پوچھا پھر، فرمایا ابو عبیدہ بن جراح سے۔ حضرت عبداللہ بن شقیق کہتے ہیں کہ میں نے پوچھا ان کے بعد؟ لیکن اس مرتبہ حضرت عائشہ رضی اللہ عنہا خاموش رہیں۔ یہ حدیث حسن صحیح ہے۔

٭٭ قتیبہ، محمد بن فضیل، سالم بن ابی حفصہ و اعمش وعبد اللہ بن صہبان وابن ابی لیلی وکثیر النواء، عطیہ، حضرت ابو سعید رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ جنت میں اعلی درجات والوں کو ادنی درجات والے اس طرح دیکھیں گے جیسے تم لوگ ستارے کو آسمان کے افق پر دیکھتے ہو۔ حضرت ابو بکر رضی اللہ عنہ اور عمر رضی اللہ عنہ انہی بلند درجات والوں میں سے ہیں اور کیا خوب ہیں۔

٭٭ محمد بن عبدالملک بن ابی شوارب، ابو عوانہ، عبدالملک بن عمیر، ابن ابی معلی، حضرت ابن ابی معلی اپنے والد سے روایت کرتے ہیں کہ رسول اللہ صلی اللہ علیہ و آلہ و سلم نے ایک دن خطبہ کیا تو فرمایا کہ اللہ تعالیٰ نے ایک شخص کو اختیار دیا کہ جتنی مدت اس کا دل چاہے دنیا میں رہے اور جو جی چاہے کھائے پئے یا پھر اللہ تعالیٰ سے ملاقات کو اختیار کر لے۔ چنانچہ اس نے اللہ تعالیٰ کی ملاقات کو اختیار کیا۔ راوی کہتے ہیں کہ یہ سن کر حضرت ابو بکر رضی اللہ تعالیٰ عنہ رونے لگے۔ صحابہ کرام کہنے لگے کہ اس شیخ (یعنی ابو بکر رضی اللہ تعالیٰ عنہ) پر تعجب ہے کہ نبی اکرم صلی اللہ علیہ و آلہ و سلم ایک نیک آدمی کا قصہ بیان کر رہے ہیں کہ اللہ تعالیٰ نے اسے اختیار دیا اور اس نے اس کی ملاقات ختیار کی۔ راوی کہتے ہیں کہ حضرت ابو بکر رضی اللہ تعالیٰ عنہ ہم سے زیادہ جانتے تھے اور آپ صلی اللہ علیہ و آلہ و سلم کے ارشاد کا مطلب سمجھ گئے کہ اس سے مراد آپ صلی اللہ علیہ و آلہ و سلم ہی ہیں۔ چنانچہ عرض کیا یا رسول اللہ صلی اللہ علیہ و آلہ و سلم بلکہ ہم آپ صلی اللہ علیہ و آلہ و سلم پر اپنے آباء  و اجداد اور اپنے اموال قربان کریں گے۔ آپ صلی اللہ علیہ و آلہ و سلم نے فرمایا ابن ابی قحافہ (یعنی ابو بکر رضی اللہ تعالیٰ عنہ) سے زیادہ ہم پر احسان کرنے والا، مال خرچ کرنے والا اور بخوبی دوستی کے حقوق ادا کرنے والا کوئی نہیں۔ (آپ صلی اللہ علیہ و آلہ و سلم نے فرمایا کہ) اگر میں کسی کو دوست بناتا تو اسی (یعنی ابو بکر رضی اللہ تعالیٰ عنہ) کو دوست بناتا لیکن بڑی دوستی اور برادری ایمان کی ہے۔ یہ بات آپ صلی اللہ علیہ و آلہ و سلم نے تین مرتبہ فرمائی۔ پھر فرمایا کہ جان لو کہ تمہارا دوست (آنحضرت صلی اللہ علیہ و آلہ و سلم) اللہ تعالیٰ کے دوست ہیں۔ اس باب میں حضرت ابو سعید رضی اللہ تعالیٰ عنہ سے بھی روایت ہے۔ یہ حدیث غریب ہے اور ابو عوانہ سے بھی منقول ہے۔ عبد الملک بن عمیر سے اسی سند سے نقل کرتے ہیں۔ امن الینا سے مراد یہ ہے کہ بہت احسان کرنے والے ہیں۔

٭٭ احمد بن حسن، عبداللہ بن مسلمہ، مالک بن انس، ابو نضر، عبید بن حنین، حضرت ابو سعید خدری رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے ایک مرتبہ منبر پر تشریف فرما ہونے کے بعد فرمایا کہ اللہ تعالیٰ نے اپنے ایک بندے کو اختیار دیا کہ چاہے تو دنیاوی زندگی کی زینت کو اختیار کر لے اور اگر چاہے تو اللہ تعالیٰ کے پاس ہونے والی چیزوں کو اختیار کر لے۔ حضرت ابو بکر رضی اللہ تعالیٰ عنہ نے عرض کیا کہ ہم اپنے آباء اور امہات کو آپ صلی اللہ علیہ و آلہ و سلم پر قربان کرتے ہیں۔ راوی کہتے ہیں کہ ہم ان کی اس بات پر تعجب کرنے لگے اور لوگ کہنے لگے کہ اس شیخ کو دیکھو۔ رسول اللہ صلی اللہ علیہ و آلہ و سلم ایک آدمی کے متعلق بتا رہے ہیں کہ اللہ تعالیٰ نے اسے دنیاوی اور اخروی زندگی میں سے ایک چیز اختیار کرنے کے لئے کہا اور یہ کہتے ہیں کہ ہمارے ماں باپ آپ صلی اللہ علیہ و آلہ و سلم پر قربان۔ چنانچہ (حقیقت) میں اختیار رسول اللہ صلی اللہ علیہ و آلہ و سلم ہی کو دیا گیا تھا اور حضرت ابو بکر رضی اللہ تعالیٰ عنہ ہم سے زیادہ سمجھتے تھے۔ پھر آپ صلی اللہ علیہ و آلہ و سلم نے فرمایا کہ سب سے زیادہ دوستی کا حق ادا کرنے والے اور سب سے زیادہ مال خرچ کرنے والے ابو بکر رضی اللہ تعالیٰ عنہ ہیں۔ اگر میں کسی کو دوست بناتا تو یقیناً ابو بکر رضی اللہ تعالیٰ عنہ اسکے مستحق تھے لیکن اسلام کی اخوت ہی کافی ہے۔ (سنو) مسجد میں ابو بکر رضی اللہ تعالیٰ عنہ کی کھڑکی کے علاوہ کوئی کھڑکی نہ رہے۔ (ا سے مراد وہ کھڑکیاں ہیں جو لوگوں نے مسجد میں آنے جانے کیلئے بنائی ہوئی تھیں یہ مسجد میں کھلتی تھیں۔) یہ حدیث حسن صحیح ہے۔

٭٭ علی بن حسن کوفی، محبوب بن محرز قواریری، داؤد بن یزید اودی، یزید اودی، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ ابو بکر رضی اللہ تعالیٰ عنہ کے علاوہ کوئی شخص ایسا نہیں جس کے احسان کا بدلہ ہم نے نہ چکا دیا ہو۔ ہاں ان کے احسان کا بدلہ اللہ تعالیٰ ہی قیامت کے دن دیں گے۔ مجھے ابوبکر رضی اللہ تعالیٰ عنہ کے مال کے علاوہ کسی کے مال نے اتنا فائدہ نہیں پہنچایا۔ اور اگر میں کسی کو دوست بناتا تو ابو بکر رضی اللہ تعالیٰ عنہ ہی کو بناتا۔ جان لو کہ تمہارا ساتھی (یعنی محمد صلی اللہ علیہ و آلہ و سلم) اللہ کے دوست ہیں۔ یہ حدیث اس سند سے حسن غریب ہے۔

مناقب ابو بکر و عمرؓ

روایت ہے کہ رسول اللہ صلی اللہ علیہ و آلہ و سلم نے فرمایا کہ میرے بعد ابو بکر رضی اللہ تعالیٰ عنہ و عمر رضی اللہ تعالیٰ عنہ کی پیری کرو۔ اس باب میں حضرت ابن مسعود رضی اللہ تعالیٰ عنہ سے بھی روایت ہے۔ یہ حدیث حسن ہے۔ سفیان ثوری اسے عبد الملک بن عمیر وہ ربعی کے مولی وہ حذیفہ رضی اللہ تعالیٰ عنہ اور وہ نبی اکرم صلی اللہ علیہ و آلہ و سلم سے نقل کرتے ہیں۔ پھر احمد بن منیع اور کئی حضرات بھی سفیان بن عیینہ اور وہ عبد الملک بن عمیر سے یہ حدیث اسی کی مانند نقل کرتے ہیں۔ سفیان بن عیینہ اس حدیث میں کبھی تدلیس بھی کرتے تھے۔ چنانچہ کبھی زائدہ کے واسطے سے عبد الملک سے اور کبھی بلا واسطہ ان سے نقل کرتے تھے۔ ابراہیم بن سعد بھی سفیان ثوری وہ عبد الملک بن عمیر سے وہ ربعی کے مولی ہلال وہ ربعی وہ حذیفہ رضی اللہ تعالیٰ عنہ سے اور وہ رسول اللہ صلی اللہ علیہ و آلہ و سلم سے یہی حدیث نقل کرتے ہیں۔

٭٭ سعید بن یحیی بن سعید اموی، وکیع، سالم ابو العلاء مرادی، عمرو بن ہرم، ربعی بن حراش، حضرت حذیفہ رضی اللہ عنہ سے روایت ہے کہ ایک مرتبہ ہم نبی اکرم صلی اللہ علیہ و سلم کے پاس بیٹھے ہوئے تھے کہ آپ صلی اللہ علیہ و سلم نے فرمایا مجھے نہیں معلوم کہ کب تک میں تم لوگوں میں ہوں۔ لہذا میرے بعد تم ابو بکر (رضی اللہ عنہ) اور عمر (رضی اللہ عنہ) کی پیروی کرنا۔

٭٭ علی بن حجر، ولید بن محمد موقری، زہری، علی بن حسین، حضرت علی بن ابی طالب رضی اللہ عنہ سے روایت ہے کہ ایک مرتبہ رسول اللہ صلی اللہ علیہ و سلم کے ساتھ تھے کہ ابو بکر اور عمر رضی اللہ عنہ آئے تو رسول اللہ صلی اللہ علیہ و سلم نے فرمایا کہ یہ دونوں جنت کے ادھیڑ عمر لوگوں کے سردار ہیں۔ پچھلے لوگ ہوں یا آنے والے (یعنی تمام لوگوں کے ) البتہ انبیاء اور مرسلین کے علاوہ۔ اے علی ! ان دونوں کو اس کی خبر نہ دینا۔ یہ حدیث اس سند سے غریب ہے۔ ولید بن محمد موقری ضعیف ہیں، لیکن یہ حدیث اور سند سے بھی حضرت علی رضی اللہ عنہ سے منقول ہے۔ اس باب میں حضرت انس رضی اللہ عنہ اور ابن عباس رضی اللہ عنہما سے بھی روایت ہے۔

٭٭ حسن بن صباح بزاز، محمد بن کثیر، اوزاعی، قتادۃ، حضرت انس رضی اللہ عنہ سے روایت ہے کہ رسول اللہ صلی اللہ علیہ و سلم نے ابو بکر و عمر رضی اللہ عنہما کے متعلق فرمایا کہ یہ دونوں انبیاء و مرسلین کے علاوہ جنت کے تمام ادھیڑ عمر لوگوں کے سردار ہیں۔ اے علی ! (رضی اللہ عنہ) تم انہیں اس کی خبر نہ دینا۔ یہ حدیث اس سند سے حسن غریب ہے۔

٭٭ یعقوب بن ابراہیم دورقی، سفیان بن عیینہ، داؤد، شعبی، حارث، حضرت علی رضی اللہ عنہ فرماتے ہیں کہ نبی اکرم صلی اللہ علیہ و سلم نے فرمایا کہ ابو بکر و عمر رضی اللہ عنہما ادھیڑ عمر والوں کے سردار ہوں گے۔ اے علی ! (رضی اللہ عنہ) تم انہیں مت بتانا۔

٭٭ ابوسعید اشج، عقبہ بن خالد، شعبہ، جریری، ابو نضرہ، حضرت ابو سعید خدری رضی اللہ عنہ فرماتے ہیں کہ ابو بکر رضی اللہ عنہ فرماتے ہیں کہ ابو بکر صدیق رضی اللہ عنہ نے فرمایا کہ کیا میں لوگوں سے زیادہ اس کا مستحق نہیں (یعنی خلافت)، کیا میں پہلا اسلام لانے والا نہیں۔ کیا مجھے فلاں فلاں فضیلتیں حاصل نہیں۔ یہ حدیث بعض حضرات شعبہ سے وہ جریری سے اور وہ ابو نضرہ سے نقل کرتے ہیں اور یہ زیاہ صحیح ہے۔ محمد بن بشار اس حدیث کو عبدالرحمن سے وہ شعبہ سے وہ جریری سے اور وہ ابو نضرہ سے اسی کے معنی حدیث نقل کرتے ہیں۔

٭٭ محمود بن غیلان، ابو داؤد، حکم بن عطیہ، ثابت، حضرت انس رضی اللہ عنہ سے روایت ہے کہ رسول اللہ صلی اللہ علیہ و سلم جب انصار و مہاجرین صحابہ کی طرف تشریف لاتے اور وہ بشمول ابو بکر و عمر بیٹھے ہوئے ہوتے تو کسی کو جرأت نہیں ہوتی تھی کہ آپ صلی اللہ علیہ و سلم کی طرف نظر اٹھا کر دیکھ سکے۔ ہاں البتہ حضرت ابو بکر و عمر رضی اللہ عنہما دونوں آپ کی طرف دیکھتے اور مسکراتے۔ آپ صلی اللہ علیہ و سلم بھی انہیں دیکھ کر مسکرایا کرتے تھے۔ یہ حدیث غریب ہے۔ ہم اس حدیث کو صرف حکم بن عطیہ کی روایت سے جانتے ہیں۔ بعض محدثین نے حکم بن عطیہ کے بارے میں کلام کیا ہے،

٭٭ عمر بن اسماعیل بن مجالد بن سعید، سعید بن مسلمہ، اسماعیل بن امیہ، نافع، حضرت ابن عمر رضی اللہ عنہما سے روایت ہے کہ رسول اللہ صلی اللہ علیہ و سلم مسجد میں اس طرح داخل ہوئے کہ آپ کی دائیں طرف ابو بکر تھے اور بائیں طرف عمر۔ آپ صلی اللہ علیہ و سلم دونوں کے ہاتھ پکڑے ہوئے تھے اور آپ صلی اللہ علیہ و سلم نے فرمایا کہ ہم قیامت کے دن اسی طرح اٹھائے جائیں گے۔ یہ حدیث غریب ہے۔ سعید بن مسلم محدثین کے نزدیک قوی نہیں۔ یہ اس کے علاوہ اور سند بھی منقول ہے۔ اس میں نافع ابن عمر رضی اللہ عنہما سے روایت کرتے ہیں۔

٭٭ یوسف بن موسیٰ قطعان بغدادی، مالک بن اسماعیل، منصور بن ابی اسود، کثیر ابو اسماعیل، جمیع بن عمیر تیمی، حضرت ابن عمر رضی اللہ عنہما سے روایت ہے کہ رسول اللہ صلی اللہ علیہ و سلم نے ابو بکر رضی اللہ عنہما سے فرمایا کہ تم میرے ساتھ غار میں بھی ساتھی تھے لہذا حوض کوثر بھی میرے ساتھ ہی ہوں گے۔ یہ حدیث حسن غریب ہے۔

٭٭ قتیبہ، ابن ابی فدیک، عبدالعزیز بن المطلب، ان کے والد، ان کے دادا، حضرت عبداللہ بن حنطب کہتے ہیں کہ ایک مرتبہ نبی اکرم صلی اللہ علیہ و سلم نے ابو بکر رضی اللہ عنہ کو دیکھا کہ یہ دونوں سمع و بصر ہیں۔ اس باب میں حضرت عبداللہ بن عمر سے بھی روایت ہے۔ یہ حدیث مرسل ہے کیونکہ عبداللہ بن حنطب نے رسول اللہ صلی اللہ علیہ و سلم کو نہیں پایا۔

٭٭ ابوموسیٰ اسحاق بن موسیٰ انصاری، معن بن عیسی، مالک بن انس، ہشام بن عروۃ، عروۃ، حضرت عائشہ رضی اللہ عنہا سے روایت ہے کہ نبی اکرم صلی اللہ علیہ و سلم نے فرمایا کہ ابو بکر کو حکم دو کہ لوگوں کی نماز کی امامت کریں، چنانچہ حضرت عائشہ رضی اللہ عنہا نے عرض کیا کہ ابو بکر جب آپ کی جگہ پر کھڑے ہوں گے تو رو پڑیں گے، جس کی وجہ سے لوگ ان کی قرات نہیں سن سکیں گے۔ لہذا عمر کو حکم دے دیجئے کہ امامت کریں، آپ صلی اللہ علیہ و سلم نے حکم دیا کہ ابو بکر کو حکم دو کہ نماز پڑھائیں۔ اس مرتبہ حضرت عائشہ رضی اللہ عنہا نے حفصہ رضی اللہ عنہا سے فرمایا کہ آپ صلی اللہ علیہ و سلم سے کہو کہ ابو بکر رو پڑیں گے۔ حفصہ رضی اللہ عنہا نے ایسا ہی کیا۔ آپ صلی اللہ علیہ و سلم نے فرمایا تم عورتیں ہی ہو جنہوں نے یوسف علیہ السلام کو قید خانہ جانے پر مجبور کر دیا۔ جاؤ اور ابو بکر کو حکم دو کہ نماز پڑھائیں۔ پھر حفصہ عائشہ رضی اللہ عنہا سے کہنے لگیں کہ تم سے مجھے کبھی خیر نہیں پہنچی۔ یہ حدیث حسن صحیح ہے۔ اور اس باب میں حضرت عبداللہ بن مسعود ابو موسیٰ ابن عباس اور سالم بن عبید سے بھی روایت ہے۔

٭٭ نصر بن عبدالرحمن کوفی، احمد بن بشیر، عیسیٰ بن میمون انصاری قاسم بن محمد، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و سلم نے فرمایا کہ اگر کسی قوم میں ابو بکر ہوں تو ان کے علاوہ امامت کرنے کا حق کسی کو نہیں۔ یہ حدیث غریب ہے۔

٭٭ اسحاق بن موسیٰ انصاری، معن، مالک بن انس، زہری، حمید بن عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ جو شخص اللہ کی راہ میں کسی چیز کا جوڑا (یعنی دو درہم یا دو روپے وغیرہ) خرچ کرے گا تو اس کے لئے جنت میں پکارا جائے گا کہ اے اللہ کے بندے ! یہ جنت تیرے لئے تیار کی گئی ہے۔ چنانچہ جو نماز بحسن و خوبی خشوع و خضوع کے ساتھ پڑھتا ہے اسے نماز کے دروازے سے بلایا جائے گا، جہاد کرنے والوں کو جہاد کے دروازے سے صدقہ کرنے والوں کو صدقہ کے دروازے اور روزہ داروں کو روزہ کے دروازے سے پکارا جائے گا۔ حضرت ابو بکر صدیق رضی اللہ عنہ نے عرض کیا یا رسول اللہ ! میرے ماں باپ آپ پر قربان کسی شخص کا تمام دروازوں سے بلایا جانا ضروری تو نہیں کیوں کہ ایک دروازے سے بلایا جانا کافی ہے، لیکن کیا کوئی ایسا بھی ہو گا۔ جسے (بطور اعزاز و اکرام کے ) تمام دروازوں سے بلایا جائے ؟ آپ صلی اللہ علیہ و سلم نے فرمایا ہاں میں امید کرتا ہوں کہ تم انہی میں ہو گے۔ یہ حدیث حسن صحیح ہے۔

٭٭ ہارون بن عبداللہ بزاز بغدادی، فضل بن دکین، ہشام بن سعد، زید بن اسلم، اسلم، حضرت عمر بن خطاب رضی اللہ عنہ فرماتے ہیں کہ ایک مرتبہ نبی اکرم صلی اللہ علیہ و سلم نے ہمیں صدقہ دینے کا حکم دیا۔ اتفاق سے ان دنوں میرے پاس مال بھی تھا۔ میں سوچنے لگا کہ آج میں ابو بکر سے سبقت لے گیا تو لے گیا۔ چنانچہ میں اپنا آدھا مال لے کر حاضر ہوا۔ آپ صلی اللہ علیہ و سلم نے پوچھا کہ گھر والوں کے لئے کیا چھوڑا؟ عرض کیا اتنا ہی جتنا ساتھ لایا ہوں۔ پھر ابو بکر آئے تو سب کچھ لے کر حاضر ہوئے۔ آپ صلی اللہ علیہ و سلم نے پوچھا کہ گھر والوں کے لئے کیا چھوڑا؟ عرض کیا ان کے لئے اللہ اور اس کا رسول (حضرت عمر کہتے ہیں ) اس پر میں نے کہا میں کبھی ان (ابوبکر) پر سبقت حاصل نہیں کر سکتا۔ یہ حدیث حسن صحیح ہے۔

٭٭ عبد بن حمید، یعقوب بن ابراہیم بن سعد، ان کے والد، محمد بن جبیر بن مطعم، حضرت جبیر بن مطعم رضی اللہ عنہ فرماتے ہیں کہ ایک عورت رسول اللہ صلی اللہ علیہ و سلم کی خدمت میں حاضر ہوئی اور کوئی بات کی۔ نبی اکرم صلی اللہ علیہ و سلم نے اسے کوئی حکم دیا۔ وہ کہنے لگی یا رسول اللہ ! اگر میں دوبارہ حاضر ہونے پر آپ کو نہ پاؤں تو کیا کروں ؟ آپ صلی اللہ علیہ و سلم نے فرمایا کہ اگر ایسا ہو تو تم ابو بکر کے پاس جانا یہ حدیث صحیح ہے۔

٭٭ محمد بن حمید، ابراہیم بن مختار، اسحاق بن راشد، زہری، عروۃ، حضرت عائشہ رضی اللہ عنہا فرماتی ہیں کہ رسول اللہ صلی اللہ علیہ و سلم نے ابو بکر رضی اللہ عنہ کے دروازے کے سوا تمام دروازے بند کرنے کا حکم دیا۔ اس باب میں حضرت ابو سعید رضی اللہ عنہ سے بھی روایت ہے۔ یہ حدیث اسی سند سے غریب ہے۔

٭٭ انصاری، معن، اسحاق بن یحیی بن طلحہ، اسحاق بن طلحہ، حضرت عائشہ رضی اللہ عنہا سے روایت ہے کہ ایک مرتبہ حضرت ابو بکر نبی اکرم صلی اللہ علیہ و سلم کی خدمت میں حاضر ہوئے تو آپ صلی اللہ علیہ و سلم نے فرمایا کہ تم اللہ کی طرف سے دوزخ کی آگ سے آزاد کئے ہو۔ یعنی (عتیق ہو)۔ چنانچہ اس دن سے ان کا نام عتیق پڑ گیا۔ یہ حدیث غریب ہے۔ بعض حضرات اس حدیث کو معن سے اور وہ موسیٰ بن طلحہ سے عائشہ رضی اللہ عنہا کے حوالے سے نقل کرتے ہیں۔

٭٭ ابوسعید، اشج۔ تلید بن سلیمان، ابو جحاف، عطیہ، حضرت ابو سعید خدری رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ ہر نبی کے دو وزیر آسمان سے اور دو وزیر زمین والوں سے ہوتے ہیں۔ پس میرے آسمانی وزیر جبرائیل و میکائیل علیہما السلام ہیں اور اہل زمین سے ابو بکر و عمر رضی اللہ عنہما میرے وزیر ہیں۔ یہ حدیث حسن غریب ہے۔ ابو جحاف کا نام داؤد بن ابی عوف ہے۔ سفیان ثوری رحمہ اللہ سے منقول ہے کہ ابو جحاف پسندیدہ شخص ہیں۔

٭٭ محمود بن غیلان، ابو داؤد، شعبہ، سعد بن ابراہیم، ابو سلمہ بن عبدالرحمن، ابو ہریرہ سے روایت ہے کہ رسول اللہ صلی اللہ علیہ و سلم نے فرمایا کہ ایک مرتبہ ایک شخص گائے پر سوار ہوا تو وہ کہنے لگی کہ میں سواری کے لئے پیدا نہیں کی گئی مجھے تو کھیتی باڑی کے لئے پیدا کیا گیا ہے پھر رسول اللہ صلی اللہ علیہ و سلم نے فرمایا کہ میں ابو بکر اور عمر اس بات پر ایمان لائے۔ حضرت ابو سلمہ فرماتے ہیں کہ وہ دونوں حضرات اس دن وہاں موجود نہیں تھے۔ محمد بن بشار بھی محمد بن جعفر سے اور وہ شعبہ سے اسی سند سے اسی مانند نقل کرتے ہیں۔ یہ حدیث حسن ہے۔

مناقب حضرت عمر بن خطاب رضی اللہ عنہ

محمد بن بشار و محمد بن رافع، ابو عامر عقدی، خارجہ بن عبداللہ انصاری، نافع، حضرت ابن عمر رضی اللہ عنہما سے روایت ہے کہ رسول اللہ صلی اللہ علیہ و سلم نے دعا کی کہ یا اللہ ابو جہل اور عمر بن خطاب رضی اللہ عنہ میں سے جو تجھے زیادہ پسند ہو اس سے اسلام کو تقویت پہنچا۔ راوی فرماتے ہیں چنانچہ عمر رضی اللہ عنہ ہی اللہ کے نزدیک محبوب نکلے۔ یہ حدیث ابن عمر رضی اللہ عنہما کی روایت سے حسن غریب ہے۔

٭٭ محمد بن بشار، ابو عامر عقدی، خربہ بن عبداللہ انصاری، نافع، حضرت ابن عمر رضی اللہ عنہما کہتے ہیں کہ رسول اللہ صلی اللہ علیہ و سلم نے فرمایا کہ اللہ تعالیٰ نے عمر رضی اللہ عنہ کے دل اور زبان پر حق جاری کر دیا ہے۔ حضرت ابن عمر رضی اللہ عنہما فرماتے ہیں کہ کوئی واقعہ ایسا نہیں جس میں حضرت عمر رضی اللہ اور دوسرے لوگوں نے کوئی رائے دی ہو اور قرآن عمر رضی اللہ عنہ کے قول کی موافقت میں نہ اترا ہو۔ (یعنی ہمیشہ ایسا ہی ہوتا)۔ اس باب میں فضل بن عباس رضی اللہ عنہ ابو ذر اور ابو ہریرہ رضی اللہ عنہ سے بھی روایت ہے۔ یہ حدیث اس سند سے حسن صحیح غریب ہے۔

٭٭ ابو کریب، یونس بن بکیر، نضر ابی عمر، عکرمہ، حضرت ابن عباس رضی اللہ عنہما سے روایت ہے کہ نبی اکرم صلی اللہ علیہ و سلم نے دعا کی کہ یا اللہ اسلام کو ابو جہل یا عمر بن خطاب رضی اللہ عنہ کے اسلام سے تقویت پہنچا۔ چنانچہ حضرت عمر دوسری صبح نبی اکرم صلی اللہ علیہ و سلم کی خدمت میں حاضر ہوئے اور سلام لائے۔ یہ حدیث اس سند سے غریب ہے۔ بعض محدثین نے نضر ابو عمر کے بارے میں کلام کیا ہے۔

٭٭ محمد بن مثنی، عبداللہ بن داؤد واسطی ابو محمد، عبدالرحمن بن محمد بن منکدر، محمد بن منکدر، حضرت جابر بن عبداللہ رضی اللہ تعالیٰ عنہ سے روایت ہے کہ عمر رضی اللہ تعالیٰ عنہ نے ابو بکر رضی اللہ تعالیٰ عنہ سے کہا کہ اے رسول اللہ صلی اللہ علیہ و سلم کے بعد تمام انسانوں سے بہتر ! انہوں نے فرمایا تم اس طرح کہہ رہے ہو حالانکہ میں نے رسول اللہ صلی اللہ علیہ و سلم سے سنا آپ صلی اللہ علیہ و سلم فرماتے تھے کہ عمر رضی اللہ تعالیٰ عنہ سے بہتر کسی شخص پر سورج طلوع نہیں ہوا۔ یہ حدیث غریب ہے۔ ہم اس حدیث کو صرف اسی سند سے جانتے ہیں اور یہ سند قوی نہیں اس باب میں حضرت ابو درداء رضی اللہ تعالیٰ عنہ سے بھی روایت ہے۔

٭٭ محمد بن مثنی، عبداللہ بن داؤد، حماد بن زید، ایوب، حضرت محمد بن سیرین فرماتے ہیں کہ میرے خیال میں کوئی رسول اللہ صلی اللہ علیہ و آلہ و سلم سے محبت کرنے والا شخص ابو بکر رضی اللہ تعالیٰ عنہ اور عمر رضی اللہ تعالیٰ عنہ کی شان میں تنقیص نہیں کر سکتا یہ حدیث غریب حسن ہے۔

٭٭ سلمہ بن شبیب، مقری، حیوۃ بن شریح، بکر بن عمرو، مشرح بن ہاعان، حضرت عقبہ بن عامر سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا اگر میرے بعد کوئی نبی ہوتا تو عمر بن خطاب ہوتے یہ حدیث حسن غریب ہے ہم اس حدیث کو صرف مشرح بن ہاعان کی روایت سے جانتے ہیں۔

٭٭ قتیبہ، لیث، عقیل، زہری، حمزۃ بن عبداللہ بن عمر، حضرت ابن عمر رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا میں نے خواب دیکھا کہ میرے پاس ایک دودھ کا پیالہ لایا گیا میں نے اس میں سے پیا اور باقی عمر بن خطاب رضی اللہ تعالیٰ عنہ کو دے دیا صحابہ کرام رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم اسکی کیا تعبیر کیا ہوئی۔ آپ صلی اللہ علیہ و آلہ و سلم نے فرمایا اسکی تعبیر علم ہے یہ حدیث حسن صحیح غریب ہے۔

٭٭ علی بن حجر، اسماعیل بن جعفر، حمید، حضرت انس رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا کہ میں جنت میں داخل ہوا تو ایک سونے کا محل دیکھا میں نے پوچھا کہ یہ کس کے لئے ہے ؟ کہنے لگے قریش کے ایک نوجوان کے لئے ہے میں سمجھا کہ وہ میں ہی ہوں پس میں نے پوچھا کہ وہ کون ہے ؟ کہنے لگے وہ عمر بن خطاب رضی اللہ تعالیٰ عنہ ہیں۔ یہ حدیث حسن صحیح ہے۔

٭٭ حسین بن حریث ابو عمار مروزی، علی بن حسین بن واقد، ان کے والد، عبداللہ بن بریدۃ، حضرت بریدہ رضی اللہ تعالیٰ عنہ فرماتے ہیں کہ ایک دن صبح کے وقت رسول اللہ صلی اللہ علیہ و آلہ و سلم نے بلال رضی اللہ تعالیٰ عنہ کو بلایا اور پوچھا کہ اے بلال کیا وجہ ہے کہ تم جنت میں داخل ہونے میں مجھ سے سبقت لے گئے کیونکہ میں جب بھی جنت میں گیا تو اپنے سامنے تمہارے چلنے کی آہٹ محسوس کی۔ آج رات بھی جب میں جنت میں داخل ہوا تو وہاں تمہارے چلنے کی آہٹ پہلے سے موجود تھی پھر میں ایک سونے سے بنے ہوئے چوکور اور اونچے محل کے پاس سے گزرا تو پوچھا کہ یہ محل کس کے لئے ہے ؟ کہنے لگے کہ ایک عربی کا؟ میں نے کہا عربی تو میں بھی ہوں کہنے لگے قریش میں سے ایک شخص کا؟ میں نے کہا قریشی تو میں بھی ہوں کہنے لگے محمد ( صلی اللہ علیہ و آلہ و سلم) کی امت میں سے ایک شخص کا میں نے کہا میں محمد ہوں یہ محل کس کاہے ؟ کہنے لگے عمر بن خطاب رضی اللہ تعالیٰ عنہ کا۔ پھر بلال رضی اللہ تعالیٰ عنہ نے (اپنی آہٹ جنت میں سنے جانے کے متعلق جواب دیتے ہوئے ) عرض کیا یا رسول اللہ صلی اللہ علیہ و آلہ و سلم میں جب بھی اذان دیتا ہوں اس سے پہلے دو رکعت پڑھتا ہوں اور جب بھی میں بے وضو ہو جاتا ہوں تو فوراً وضو کر لیتا ہوں اور سوچتا ہوں کہ اللہ کے لئے دو رکعت نماز پڑھنا اس کا حق ہے (لہذا دو رکعت ادا کرتا ہوں ) آپ صلی اللہ علیہ و آلہ و سلم نے فرمایا یہی وجہ ہے کہ تم جنت میں مجھ سے پہلے ہوتے ہو اس باب میں جابر رضی اللہ تعالیٰ عنہ، معاذ رضی اللہ تعالیٰ عنہ، انس رضی اللہ تعالیٰ عنہ اور ابو ہریرہ رضی اللہ تعالیٰ عنہ سے بھی روایت کیا ہے کہ نبی اکرم صلی اللہ علیہ و آلہ و سلم نے فرمایا میں نے جنت میں سونے کا ایک محل دیکھا تو میں نے پوچھا کہ یہ کس کے لئے ہے ؟ فرشتوں نے جواب دیا کہ یہ عمر بن خطاب رضی اللہ تعالیٰ عنہ کے لئے ہے۔ یہ حدیث حسن صحیح غریب ہے حدیث میں جو یہ فرمایا کہ میں گزشتہ رات جنت میں داخل ہوا اس سے مراد یہ ہے کہ میں نے خواب میں دیکھا گویا کہ میں جنت میں داخل ہوا ہوں۔ بعض احادیث میں اسی طرح منقول ہے حضرت ابن عباس رضی اللہ تعالیٰ عنہ فرماتے ہیں کہ انبیاء کا خواب وحی ہوتا ہے۔

٭٭ حسین بن حریث، علی بن حسین بن واقد، ان کے والد، عبداللہ بن بریدۃ، حضرت بریدہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم ایک مرتبہ کسی جہاد سے واپس تشریف لائے تو ایک سیاہ فام باندی حاضر ہوئی اور عرض کیا یا رسول اللہ صلی اللہ علیہ و آلہ و سلم میں نے نذر مانی تھی کہ اگر اللہ تعالیٰ آپ صلی اللہ علیہ و آلہ و سلم کو صحیح سلامت واپس لائے تو میں آپ صلی اللہ علیہ و آلہ و سلم کے سامنے دف بجاؤں گی اور گانا گاؤں گی۔ آپ صلی اللہ علیہ و آلہ و سلم نے اس سے فرمایا اگر تم نے نذر مانی تھی تو بجا لو ورنہ نہیں اس نے دف بجانا شروع کیا تو ابو بکر رضی اللہ تعالیٰ عنہ آ گئے وہ بجاتی رہی پھر علی رضی اللہ تعالیٰ عنہ اور عثمان رضی اللہ تعالیٰ عنہ کے آنے پر بھی وہ دف بجاتی رہی لیکن اس کے بعد عمر رضی اللہ تعالیٰ عنہ داخل ہوئے تو وہ دف نیچے رکھ کر اس پر بیٹھ گئی آپ صلی اللہ علیہ و آلہ و سلم نے فرمایا اے عمر رضی اللہ تعالیٰ عنہ تم سے شیطان بھی ڈرتا ہے کیونکہ میں موجود تھا اور یہ دف بجا رہی تھی پھر ابو بکر رضی اللہ تعالیٰ عنہ، علی رضی اللہ تعالیٰ عنہ، اور عثمان رضی اللہ تعالیٰ عنہ (یکے بعد دیگرے ) آئے تب بھی یہ بجاتی رہی لیکن جب تم آئے تو اس نے دف بجانا بند کر دیا۔ یہ حدیث بریدہ رضی اللہ تعالیٰ عنہ کی روایت سے حسن صحیح غریب ہے۔ اس باب میں حضرت عمر رضی اللہ تعالیٰ عنہ اور عائشہ رضی اللہ تعالیٰ عنہ سے بھی احادیث منقول ہیں۔

٭٭ حسن صباح بزاز، زید بن حباب، خارجہ بن عبداللہ بن سلیمان بن زید بن ثابت، یزید بن رومان، عروۃ، حضرت عائشہ رضی اللہ تعالیٰ عنہ سے روایت ہے کہ ایک مرتبہ رسول اللہ صلی اللہ علیہ و آلہ و سلم بیٹھے ہوئے تھے کہ ہم نے شور و غل اور بچوں کی آواز سنی آپ صلی اللہ علیہ و آلہ و سلم کھڑے ہوئے تو دیکھا کہ ایک حبشی عورت ناچ رہی ہے اور بچے اس کے گرد گھیرا ڈالے ہوئے ہیں آپ صلی اللہ علیہ و آلہ و سلم نے فرمایا عائشہ ! آؤ دیکھو میں گئی اور ٹھوڑی آنحضرت صلی اللہ علیہ و آلہ و سلم کے کندھے پر رکھ کر اس عورت کو دیکھنے لگی میری ٹھوڑی آپ صلی اللہ علیہ و آلہ و سلم کے کندھے اور سر کے درمیان تھی آپ صلی اللہ علیہ و آلہ و سلم نے فرمایا کیا تمہارا جی نہیں بھرا؟ میں دیکھنا چاہتی تھی کہ آپ صلی اللہ علیہ و آلہ و سلم کے نزدیک میری کیا قدرو منزلت ہے لہذا میں نے کہا نہیں اتنے میں عمر رضی اللہ تعالیٰ عنہ آ گئے اور انہیں دیکھتے ہی سب بھاگ گئے اور آپ صلی اللہ علیہ و آلہ و سلم نے فرمایا کہ میں دیکھ رہا ہوں شیاطین جن و انس عمر رضی اللہ تعالیٰ عنہ کو دیکھ کر بھاگ کھڑے ہوئے پھر میں لوٹ آئی یہ حدیث اس سند سے حسن صحیح غریب ہے۔

٭٭ سلمہ بن شبیب، عبداللہ بن نافع صائغ، عاصم بن عمر عمری، عبداللہ بن دینار، حضرت ابن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا سب سے پہلے میری قبر کی زمین پھٹے گی پھر ابو بکر رضی اللہ تعالیٰ عنہ کی پھر عمر رضی اللہ تعالیٰ عنہ کی پھر میں بقیع والوں کے پاس آؤں گا اور اس کے بعد اہل مکہ کا انتظار کروں گا یہاں تک کہ حرمین (مکہ اور مدینہ) کے درمیان لوگوں کے ساتھ جمع کر لیا جاؤں گا یہ حدیث حسن غریب ہے عامر بن عمرالعمری محدثین کے نزدیک حافظ نہیں ہیں۔

٭٭ قتیبہ، لیث، ابن عجلان، سعد بن ابراہیم، ابو سلمہ، حضرت عائشہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا پچھلی امتوں میں بھی محدثین ہوا کرتے تھے اگر میری امت میں کوئی محدث ہے تو وہ عمر رضی اللہ تعالیٰ عنہ ہے۔ یہ حدیث حسن صحیح ہے مجھے بعض اصحاب سفیان بن عینیہ نے خبر دی کہ ابن عینیہ فرماتے ہیں کہ محدثین سے مراد وہ لوگ ہیں جن کو دین کی سمجھ عطا کی گئی ہے۔

٭٭ محمد بن حمید رازی، عبداللہ بن عبدالقدوس، اعمش، عمرو بن مرۃ، عبداللہ بن سلمہ، عبیدۃ سلمانی، حضرت عبداللہ بن مسعود رضی اللہ تعالیٰ عنہ سے روایت ہے کہ ایک مرتبہ نبی اکرم صلی اللہ علیہ و آلہ و سلم نے فرمایا کہ تم پر ایک شخص داخل ہو گا وہ جنتی ہے چنانچہ ابو بکر رضی اللہ تعالیٰ عنہ آئے پھر فرمایا کہ ایک جنتی شخص آنے والا ہے اس مرتبہ حضرت عمر رضی اللہ تعالیٰ عنہ تشریف لائے اس باب میں حضرت ابو موسیٰ اور جابر رضی اللہ تعالیٰ عنہ سے بھی روایت ہے یہ حدیث ابن مسعود رضی اللہ تعالیٰ عنہ کی حدیث سے غریب ہے۔

٭٭ محمود بن غیلان، ابو داؤد طیالسی، شعبہ، سعد بن ابراہیم، ابو سلمہ، حضرت ابو ہریرہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا کہ ایک چرواہا بکریاں چرا رہا تھا کہ اچانک ایک بھیڑیا آیا اور اس کی ایک بکری پکڑ لی چروا ہے نے اس سے بکری چھین لی بھیڑیا کہنے لگا کہ تم اس دن کیا کرو گے جس دن صرف درندے رہ جائیں گے اور میرے علاوہ کوئی چرواہا نہ ہو گا پھر نبی اکرم صلی اللہ علیہ و آلہ و سلم نے فرمایا کہ میں ابو بکر رضی اللہ تعالیٰ عنہ و عمر رضی اللہ تعالیٰ عنہ اس پر ایمان لائے ابو سلمہ رضی اللہ تعالیٰ عنہ فرماتے ہیں کہ جس وقت آپ صلی اللہ علیہ و آلہ و سلم نے یہ بات فرمائی اس وقت دونوں حضرات مجلس میں موجود نہیں تھے محمد بن بشار بھی محمد جعفر سے وہ شعبہ سے اور وہ سعد سے یہ حدیث نقل کرتے ہیں یہ حدیث حسن صحیح ہے۔

٭٭ محمد بن بشار، یحیی بن سعید، سعید بن ابی عروبہ، قتادۃ، حضرت انس بن مالک رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم ابو بکر رضی اللہ تعالیٰ عنہ، عمر رضی اللہ تعالیٰ عنہ اور عثمان رضی اللہ تعالیٰ عنہ احد پہاڑ پر چڑھے تو وہ لرز نے لگا آپ صلی اللہ علیہ و آلہ و سلم نے فرمایا اے احد ٹھہر جا تجھ پر ایک نبی، ایک صدیق اور دو شہید موجود ہیں۔ یہ حدیث حسن صحیح ہے۔

حضرت عثمان رضی اللہ عنہ کے مناقب انکی دو کنیتیں ہیں ابو عمرو اور ابو عبد اللہ

قتیبہ، عبدالعزیز بن محمد، سہیل بن ابی صالح، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم ایک مرتبہ (مکہ کے ایک پہاڑ) حراء پر تھے۔ آپ صلی اللہ علیہ و سلم کے ساتھ ابو بکر، عمر، عثمان، علی، طلحہ اور زبیر بھی تھے۔ چنانچہ اس پہاڑ پر حرکت ہوئی تو آپ صلی اللہ علیہ و سلم نے فرمایا رک جا تجھ پر نبی، صدیق اور شہداء کے علاوہ کوئی نہیں۔ اس باب میں حضرت عثمان رضی اللہ تعالیٰ عنہ، سعید بن زید رضی اللہ تعالیٰ عنہ، ابن عباس رضی اللہ تعالیٰ عنہ، سہل بن سعد رضی اللہ تعالیٰ عنہ، انس رضی اللہ تعالیٰ عنہ، اور بریدہ رضی اللہ تعالیٰ عنہ اسلمی رضی اللہ تعالیٰ عنہ سے بھی روایت ہے یہ حدیث صحیح ہے۔

٭٭ ابوہشام رفاعی، یحیی بن یمان، شیخ من زہرہ، حارث بن عبدالرحمن بن ابی ذباب، حضرت طلحہ بن عبید اللہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ ہر نبی کا ایک رفیق ہوتا ہے اور میرا رفیق عثمان رضی اللہ تعالیٰ عنہ ہے یعنی جنت میں یہ حدیث غریب ہے اور اسکی سند قوی نہیں اور یہ منقطع حدیث ہے۔

٭٭ عبد اللہ بن عبدالرحمن، عبداللہ بن جعفر رقی، عبید اللہ بن عمرو، زید بن ابی انیسہ، ابو اسحاق، حضرت ابو عبدالرحمن سلمی رضی اللہ تعالیٰ عنہ فرماتے ہیں کہ جب حضرت عثمان رضی اللہ تعالیٰ عنہ محصور ہوئے تو اپنے گھر کی چھت پر چڑھ کر لوگوں سے فرمایا کہ میں تمہیں اللہ کا واسطہ دے کر یاد دلاتا ہوں کہ وہ وقت یاد کرو جب پہاڑ حرا ہلا تھا تو نبی اکرم صلی اللہ علیہ و آلہ و سلم نے اسے حکم دیا کہ رک جاؤ تم پر نبی، صدیق اور شہداء کے علاوہ کوئی نہیں۔ (باغی) کہنے لگے ہاں۔ پھر آپ صلی اللہ علیہ و آلہ و سلم نے فرمایا میں تمہیں یاد دلاتا ہوں کیا تم لوگ جانتے ہو کہ رسول اللہ صلی اللہ علیہ و آلہ و سلم نے غزوہ تبوک کے موقع پر فرمایا کون ہے جو اس تنگی اور مشقت کی حالت میں خرچ کرے اسکا (صدقہ و خیرات) قبول کیا جائے گا چنانچہ میں نے اس لشکر کو تیار کرایا کہنے لگے ہاں، پھر فرمایا اللہ کے لئے میں تمہیں یاد دلاتا ہوں کہ کیا تم لوگ نہیں جانتے کہ رومہ کہ کنوئیں سے کوئی شخص بغیر قیمت ادا کئے پانی نہیں پی سکتا تھا اور میں نے اسے خرید کر امیرو غریب اور مسافروں کے لئے وقف کر دیا تھا کہنے لگے اے اللہ ہم جانتے ہیں پھر آپ رضی اللہ تعالیٰ عنہ نے بہت سی باتیں گنوائیں یہ حدیث اس سند یعنی ابو عبدالرحمن سلمی رضی اللہ تعالیٰ عنہ کی روایت سے حسن صحیح غریب ہے۔

٭٭ محمد بن بشار، ابو داؤد، سکن بن مغیرۃ ابو محمد مولی آل عثمان، ولید بن ابی ہشام، فرقد ابی طلحہ، حضرت عبدالرحمن بن خباب رضی اللہ تعالیٰ عنہ فرماتے ہیں کہ میں نے نبی اکرم صلی اللہ علیہ و آلہ و سلم کو غزوہ تبوک کے لئے تیاری کے متعلق ترغیب دیتے ہوئے دیکھا چنانچہ حضرت عثمان بن عفان رضی اللہ تعالیٰ عنہ کھڑے ہوئے اور عرض کیا یا رسول اللہ صلی اللہ علیہ و آلہ و سلم سو اونٹ، پالان اور کجاوے وغیرہ سمیت میرے ذمے ہے جو اللہ کی راہ کے لئے وقف ہیں۔ آپ صلی اللہ علیہ و آلہ و سلم نے پھر ترغیب دی تو عثمان رضی اللہ تعالیٰ عنہ دوبارہ کھڑے ہوئے میں دو سو اونٹ پالان اور کجاوے وغیرہ سمیت اپنے ذمے لیتا ہوں آپ صلی اللہ علیہ و آلہ و سلم نے پھر ترغیب دی تو حضرت عثمان رضی اللہ تعالیٰ عنہ تیسری مرتبہ کھڑے ہوئے اور تین سو اونٹ اپنے ذمے لیے۔ راوی کہتے ہیں کہ میں نے دیکھا کہ رسول اللہ صلی اللہ علیہ و آلہ و سلم منبر سے یہ کہتے ہوئے نیچے تشریف لے آئے کہ آج کے بعد عثمان کچھ بھیہ کرے اسکا مؤاخذہ نہیں ہو گا۔ آج کے بعد عثمان رضی اللہ تعالیٰ عنہ کے کسی عمل پر اسکی پکڑ نہیں ہو گی۔ یہ حدیث اس سند سے غریب ہے اس باب میں عبدالرحمن بن سمرہ رضی اللہ تعالیٰ عنہ رضی اللہ تعالیٰ عنہ سے بھی روایت ہے۔

٭٭ محمد بن اسماعیل، حسن بن واقع رملی، ضمرۃ، ابن شوذب، عبداللہ بن قاسم، کثیر مولی عبدالرحمن بن سمرۃ، حضرت عبدالرحمن بن سمرہ رضی اللہ تعالیٰ عنہ فرماتے ہیں کہ ایک مرتبہ حضرت عثمان رضی اللہ تعالیٰ عنہ ایک ہزار دینار لیکر نبی اکرم صلی اللہ علیہ و آلہ و سلم کی خدمت میں حاضر ہوئے۔ راوی حدیث حسن بن واقع کہتے ہیں کہ میری کتاب میں ایک جگہ اس طرح مذکور ہے کہ وہ غزوہ تبوک کے موقع پر اپنی آستین میں ایک ہزار دینار ڈال کر لائے اور آپ صلی اللہ علیہ و آلہ و سلم کی گود میں ڈال دئیے عبدالرحمن کہتے ہیں کہ نبی اکرم صلی اللہ علیہ و آلہ و سلم ان دیناروں کو اپنی گود میں ہی الٹ پلٹ رہے تھے اور فرما رہے تھے کہ آج کے بعد عثمان رضی اللہ تعالیٰ عنہ کو کوئی گناہ ضرر نہیں پہنچا سکا تین مرتبہ یہی فرمایا یہ حدیث اس سند سے حسن غریب ہے۔

٭٭ ابوزرعہ، حسن بن بشر، حکم بن عبدالملک، قتادۃ، حضرت انس بن مالک رضی اللہ تعالیٰ عنہ سے روایت ہے کہ جب رسول اللہ صلی اللہ علیہ و آلہ و سلم نے بیعت رضوان کا حکم دیا تو عثمان بن عفان رضی اللہ تعالیٰ عنہ نبی اکرم صلی اللہ علیہ و آلہ و سلم کے پیغام بن کر اہل مکہ کے پاس گئے ہوئے تھے۔ چنانچہ لوگوں نے بیعت کی پھر آپ صلی اللہ علیہ و آلہ و سلم نے فرمایا عثمان، اللہ اور اس کے رسول کے کام سے گیا ہے اور اپنا ایک ہاتھ دوسرے پر مارا (یعنی آپ صلی اللہ علیہ و آلہ و سلم نے ایک ہاتھ کو عثمان رضی اللہ تعالیٰ عنہ کا ہاتھ ٹھہرا کر بیعت کی) اور نبی اکرم صلی اللہ علیہ و آلہ و سلم کا ہاتھ عثمان رضی اللہ تعالیٰ عنہ کے لیے لوگوں کے ہاتھ سے بہتر تھا یہ حدیث حسن صحیح غریب ہے۔

٭٭ عبد اللہ بن عبدالرحمن و عباس بن محمد دوری، سعید بن عامر، یحیی بن ابی حجاج منقری، ابو مسعود جریری، حضرت ثمامہ بن حزن قشیری رضی اللہ تعالیٰ عنہ کہتے ہیں کہ جب حضرت عثمان رضی اللہ تعالیٰ عنہ لوگوں سے خطاب کرنے کے لئے چھت پر چڑھے تو میں بھی موجود تھا آپ رضی اللہ تعالیٰ عنہ نے فرمایا اپنے ان دو ساتھیوں کو میرے پاس لاؤ جنہوں نے تمہیں مجھ پر مسلط کیا ہے۔ چنانچہ انہیں لایا گیا گویا کہ وہ دو اونٹ یا دو گدھے تھے۔ حضرت عثمان رضی اللہ تعالیٰ عنہ ان کی طرف متوجہ ہوئے اور فرمایا میں تمہیں اللہ اور اسلام کا واسطہ دے کر پوچھتا ہوں کہ کیا تم جانتے ہو کہ نبی اکرم صلی اللہ علیہ و آلہ و سلم صلی اللہ علیہ و آلہ و سلم جب مدینہ منورہ تشریف لائے تو مدینہ میں بیر رومہ کے علاوہ میٹھا پانی نہیں تھا آپ صلی اللہ علیہ و آلہ و سلم نے فرمایا جو شخص اسے خرید کر مسلمانوں کے لئے وقف کر دے گا اس کیلئے جنت کی بشارت ہے چنانچہ میں نے اسے خالصتاً اپنے مال سے خرید لیا اور آج تم مجھے اس کنویں کا پانی پینے سے روک رہے ہو اور میں کھاری پانی پی رہا ہوں کہنے لگے اے اللہ ہم جانتے ہیں پھر آپ رضی اللہ تعالیٰ عنہ نے فرمایا میں تمہیں اللہ اور اسلام کا واسطہ دے کر پوچھتا ہوں کہ کیا تمہیں معلوم نہیں کہ مسجد نبوی چھوٹی پڑ گئی ہے تو رسول اللہ صلی اللہ علیہ و آلہ و سلم نے فرمایا جو فلاں لوگوں سے زمین خرید کر مسجد میں شامل کرے گا اسے جنت کی بشارت ہے میں نے اسے بھی خالصتاً اپنے مال سے خرید لیا آج مجھے اس مسجد میں دو رکعت نماز بھی نہیں پڑھنے دیتے، کہنے لگا ہاں یا اللہ ہم جانتے ہیں پھر فرمایا میں تمہیں اللہ اور اسلام کا واسطہ دے کر پوچھتا ہوں کہ کیا تمہیں معلوم نہیں کہ میں نے غزوہ تبوک کا پورا لشکر اپنے مال سے تیار کیا تھا کہنے لگے ہاں معلوم ہے پھر فرمایا میں تمہیں اللہ اور اسلام کا واسطہ دے کر پوچھتا ہوں کہ کیا تم لوگوں کو علم نہیں کہ ایک مرتبہ نبی اکرم صلی اللہ علیہ و آلہ و سلم مکہ پہاڑ ثبیر پر چڑھے میں (یعنی حضرت عثمان رضی اللہ تعالیٰ عنہ) ابو بکر رضی اللہ تعالیٰ عنہ اور عمر رضی اللہ تعالیٰ عنہ بھی آپ صلی اللہ علیہ و آلہ و سلم کے ساتھ تھے اس پر وہ پہاڑ لرزنے لگا یہاں تک کہ اسکے چند پتھر بھی نیچے گر گئے آپ صلی اللہ علیہ و آلہ و سلم نے اسے اپنے پاؤں سے مارا اور فرمایا ثبیر رک جا تجھ پر نبی صلی اللہ علیہ و آلہ و سلم صدیق اور دو شہید ہیں کہنے لگے ہاں اس پر آپ رضی اللہ تعالیٰ عنہ نے فرمایا اللَّہُ أَکْبَرُ ان لوگوں نے بھی گواہی دی اور (فرمایا) رب کعبہ کی قسم میں شہید ہوں یہ تین مرتبہ فرمایا یہ حدیث حسن ہے اور کئی سندوں سے حضرت عثمان رضی اللہ تعالیٰ عنہ سے منقول ہے۔

٭٭ محمد بن بشار، عبدالوہاب ثقفی، ایوب، ابو قلابہ، حضرت ابو اشعث صنعانی فرماتے ہیں کہ شام میں بہت سے خطباء کھڑے ہوئے جن میں صحابہ کرام رضی اللہ تعالیٰ عنہ بھی تھے۔ آخر میں مرہ بن کعب رضی اللہ تعالیٰ عنہ کھڑے ہوئے اور فرمایا کہ میں نے نبی اکرم صلی اللہ علیہ و آلہ و سلم سے حدیث نہ سنی ہوتی تو کبھی کھڑا نہ ہوتا۔ پھر آپ صلی اللہ علیہ و آلہ و سلم نے فتنوں کے متعلق بتایا اور فرمایا کہ یہ عنقریب ظاہر ہوں گے اتنے میں وہاں سے ایک شخص منہ پر کپڑا لپیٹے ہوئے گزرا تو آپ فرمانے لگے یہ شخص اس دن ہدایت پر ہو گا (اور اس شخص کی طرف اشارہ کیا) حضرت مرہ رضی اللہ تعالیٰ عنہ فرماتے ہیں کہ میں نے اٹھ کر دیکھا تو وہ حضرت عثمان رضی اللہ تعالیٰ عنہ تھے پھر میں نے نبی اکرم صلی اللہ علیہ و آلہ و سلم کی طرف متوجہ ہو کر عرض کیا کہیہ شخص آپ صلی اللہ علیہ و آلہ و سلم نے فرمایا ہانیہ حدیث حسن صحیح ہے اور اس باب میں حضرت ابن عمر رضی اللہ تعالیٰ عنہ عبداللہ بن حوالہ رضی اللہ تعالیٰ عنہ اور کعب بن عجرہ سے بھی روایت ہے۔

٭٭ محمود بن غیلان، حجین بن مثنی، لیث بن سعد، معاویہ بن صالح، ربیعہ بن یزید، عبداللہ بن عمار، نعمان بن بشیر، حضرت عائشہ صدیقہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا اے عثمان ہو سکتا ہے کہ اللہ تعالیٰ تمہیں ایک قمیص (یعنی خلافت) پہنائیں اگر لوگ اسے اتارنا چاہیں تو مت اتارنا اس حدیث مبارکہ میں طویل قصہ ہے یہ حدیث حسن غریب ہے۔

٭٭ احمد بن ابراہیم دورقی، علاء بن عبدالجبار عطار، حارث بن عمیر، عبید اللہ بن عمر، نافع، حضرت ابن عمر رضی اللہ تعالیٰ عنہ سے روایت ہے کہ ہم نبی اکرم صلی اللہ علیہ و آلہ و سلم کی حیات طیبہ میں ابو بکر رضی اللہ تعالیٰ عنہ عمر رضی اللہ تعالیٰ عنہ، عثمان رضی اللہ تعالیٰ عنہ کو اسی ترتیب سے ذکر کیا کرتے تھے یہ حدیث اس سند سے حسن صحیح غریب ہے یعنی عبید اللہ بن عمر رضی اللہ تعالیٰ عنہ کی روایت سے اور کئی سندوں سے ابن عمر رضی اللہ تعالیٰ عنہ سے منقول ہے۔

٭٭ ابراہیم بن سعید جوہری، شاذان اسود بن عامر، سنان بن ہارون، کلیب بن وائل، حضرت ابن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے ایک فتنے کا ذکر کیا اور فرمایا کہ یہ (عثمان رضی اللہ تعالیٰ عنہ) اس فتنے میں مظلوم قتل کئے جائیں گے۔ یہ حدیث اس سند سے حسن غریب ہے۔

٭٭ صالح بن عبد اللہ، ابو عوانہ، حضرت عثمان بن عبداللہ بن موہب کہتے ہیں کہ ایک مصری شخص حج کے لئے آیا تو کچھ لوگوں کو بیٹھے ہوئے دیکھا اور پوچھا کہ یہ کون ہیں لوگ کہنے لگے قریشی ہیں پوچھا یہ بوڑھے شخص کون ہیں ؟ اسے بتایا گیا کہ یہ ابن عمر رضی اللہ تعالیٰ عنہ ہیں کہنے لگا میں آپ رضی اللہ تعالیٰ عنہ سے کچھ پوچھنا چاہتا ہوں اور اس گھر کی حرمت کی قسم دے کر پوچھتا ہوں کہ کیا عثمان رضی اللہ تعالیٰ عنہ جنگ احد کے موقع پر میدان سے فرار ہوئے تھے ؟ حضرت ابن عمر رضی اللہ تعالیٰ عنہ نے فرمایا ہاں پوچھا کیا آپ جانتے ہیں کہ وہ بیعت رضوان کے موقع پر موجود نہیں تھے فرمایا ہاں پوچھا کیا یہ بھی جانتے ہیں کہ وہ جنگ بدر میں شریک نہیں ہوئے ؟ فرمایا ہاں کہنے لگا اللَّہُ أَکْبَرُ (پھر تم لوگ انکی فضیلت کے قائل کیوں ہو) پھر ابن عمر رضی اللہ تعالیٰ عنہ نے اس سے فرمایا آؤ میں تمہیں تمہارے سوالوں کے جواب دوں جہاں تک احد سے فرار کی بات ہے تو میں گواہی دیتا ہوں کہ اللہ تعالیٰ نے انہیں (یعنی حضرت عثمان رضی اللہ تعالیٰ عنہ) کو معاف کر دیا جنگ بدر کی حقیقت یہ ہے کہ ان کے نکاح میں رسول اللہ صلی اللہ علیہ و آلہ و سلم کی صاحبزادی تھیں اور آپ صلی اللہ علیہ و آلہ و سلم نے ان سے فرمایا تھا کہ تمہارے لئے بدر میں شریک ہونے والے کے برابر اجر ہے اور تمہیں مال غنیمت سے حصہ بھی دیا جائے گا اب آؤ بیعت رضوان کی طرف تو اسکی وجہ یہ ہے کہ اگر حضرت عثمان رضی اللہ تعالیٰ عنہ کے علاوہ کوئی اور مکہ میں ان سے زیادہ عزت رکھتا ہوتا تو نبی اکرم صلی اللہ علیہ و آلہ و سلم حضرت عثمان رضی اللہ تعالیٰ عنہ کی بجائے اسی کو بھیجتے چونکہ بیعت رضوان ان کے مکہ جانے کے بعد ہوئی اس لئے وہ اس میں شریک نہیں ہو سکے پھر نبی اکرم صلی اللہ علیہ و آلہ و سلم نے اپنے دائیں ہاتھ کو عثمان رضی اللہ تعالیٰ عنہ کا ہاتھ قرار دے کر اسے دوسرے ہاتھ پر مارا اور فرمایا یہ عثمان رضی اللہ تعالیٰ عنہ کی بیعت ہے پھر حضرت ابن عمر رضی اللہ تعالیٰ عنہ نے فرمایا اب یہ چیزیں سننے کے بعد تم جا سکتے ہو یہ حدیث حسن صحیح ہے۔

٭٭ فضل بن ابی طالب بغدادی، عثمان بن زفر، محمد بن زیاد، محمد بن عجلان، ابو زبیر، حضرت جابر رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم کے پاس ایک شخص کا جنازہ لایا گیا تو آپ صلی اللہ علیہ و آلہ و سلم نے اسکی نماز جنازہ نہیں پڑھی عرض کیا گیا یا رسول اللہ صلی اللہ علیہ و آلہ و سلم ہم نے آپ صلی اللہ علیہ و آلہ و سلم کو اس سے پہلے کسی کی نماز جنازہ ترک کرتے نہیں دیکھا آپ صلی اللہ علیہ و آلہ و سلم نے فرمایا کہ یہ عثمان رضی اللہ تعالیٰ عنہ کے ساتھ بغض رکھتا تھا لہذا اللہ تعالیٰ بھی اس سے بغض رکھتے ہیں یہ حدیث غریب ہے ہم اس حدیث کو صرف اسی سند سے جانتے ہیں اور محمد بن زیاد میمون بن مہران کے دوست ہیں حدیث میں ضعیف ہیں جبکہ حضرت ابو ہریرہ رضی اللہ تعالیٰ عنہ کے دوست محمد بن زیاد ثقہ ہیں انکی کنیت ابو حارث ہے اور وہ بصری ہیں اور ابو امامہ کے ساتھی محمد بن زیاد ہانی شامی بھی ثقہ ہیں انکی کنیت ابو سفیان ہے۔

٭٭ احمد بن عبدۃ ضبی، حماد بن زید، ایوب، ابو عثمان نہدی، حضرت ابو موسیٰ اشعری رضی اللہ تعالیٰ عنہ فرماتے ہیں کہ میں نبی اکرم صلی اللہ علیہ و آلہ و سلم کے ساتھ چلا اور ہم انصاریوں کے ایک باغ میں داخل ہوئے آپ صلی اللہ علیہ و آلہ و سلم نے وہاں اپنی حاجت پوری کی اور مجھے حکم دیا کہ دروازے پر رہو تاکہ کوئی بغیر اجازت میرے پاس نہ آ سکے ایک شخص آیا اور اس نے دروازہ کھٹکھٹایا میں نے پوچھا کون ہے ؟ کہنے لگے ابو بکر رضی اللہ تعالیٰ عنہ، میں نے آپ صلی اللہ علیہ و آلہ و سلم کو بتایا فرمایا انہیں آنے دو انہیں جنت کی بشارت دو وہ اندر آ گئے پھر دوسرا شخص آیا تو اس نے بھی دروازہ کھٹکھٹایا میں نے پوچھا کون عمر بن خطاب رضی اللہ تعالیٰ عنہ ہوں۔ میں نے آپ صلی اللہ علیہ و آلہ و سلم سے عرض کیا کہ عمر رضی اللہ تعالیٰ عنہ اجازت چاہتے ہیں فرمایا انہیں آنے دو اور انہیں بھی جنت کی بشارت دو میں نے دروازہ کھولا اندر آئے اور میں نے انہیں خوشخبری سنائی پھر تیسرا شخص آیا تو میں نے نبی اکرم صلی اللہ علیہ و آلہ و سلم سے عرض کیا کہ عثمان رضی اللہ تعالیٰ عنہ بھی اندر آنے کی اجازت چاہتے ہیں فرمایا انہیں اندر آنے دو اور انہیں بھی ایک بلوے میں شہید ہونے پر جنت کی بشارت دے دو۔ یہ حدیث حسن صحیح ہے اور کئی سندوں سے ابی عثمان نہدی سے منقول ہے اور اس باب میں جابر رضی اللہ تعالیٰ عنہ اور ابن عمر رضی اللہ تعالیٰ عنہ سے بھی احادیث منقول ہیں۔

٭٭ سفیان بن وکیع، وکیع، یحیی بن سعید، اسماعیل بن ابی خالد، قیس، حضرت ابو سہلہ کہتے ہیں کہ حضرت عثمان رضی اللہ تعالیٰ عنہ جب گھر میں محصور تھے تو مجھ سے فرمایا کہ رسول اللہ صلی اللہ علیہ و آلہ و سلم نے مجھ سے ایک عہد لیا تھا چنانچہ میں اسی پر صبر کرنے والا ہوں۔ حدیث حسن صحیح ہے۔ ہم اس حدیث کو صرف اسماعیل بن ابی خالد کی روایت سے جانتے ہیں۔

مناقب حضرت علی بن ابی طالب رضی اللہ عنہ آپ کی کنیت ابو تراب اور ابو الحسن ہے 

قتیبہ بن سعید، جعفر بن سلیمان ضبعی، عن یزید رشک، مطرف بن عبد اللہ، حضرت عمران بن حصین رضی اللہ تعالیٰ عنہ رضی اللہ تعالیٰ عنہ سے روایت ہے رسول اللہ صلی اللہ علیہ و آلہ و سلم نے حضرت علی رضی اللہ تعالیٰ عنہ کو ایک لشکر کا امیر بنا کر روانہ فرمایا پس وہ (حضرت علی رضی اللہ تعالیٰ عنہ) ایک چھوٹا لشکر لے کر گئے اور مال غنیمت میں سے ایک باندی لے لی لوگوں کو یہ بات ناگوار گزری اور چار صحابہ رضی اللہ تعالیٰ عنہ نے عہد کیا کہ نبی اکرم صلی اللہ علیہ و آلہ و سلم سے ملاقات ہونے پر بتا دیں گے کہ حضرت علی رضی اللہ تعالیٰ عنہ نے کیا کیا۔ مسلمانوں کی عادت تھی کہ جب کسی سفر سے لوٹتے تو پہلے نبی اکرم صلی اللہ علیہ و آلہ و سلم کی خدمت میں حاضر ہوتے سلام عرض کرتے اور اسکے بعد اپنے گھروں کو جایا کرتے تھے۔ چنانچہ جب یہ لشکر سلام عرض کرنے کے لئے حاضر ہوا تو ان چار آدمیوں میں ایک کھڑا ہوا اور آپ صلی اللہ علیہ و آلہ و سلم کے سامنے قصہ بیان فرمایا اور عرض کیا کہ دیکھیے علی رضی اللہ تعالیٰ عنہ نے کیا کیا آپ صلی اللہ علیہ و آلہ و سلم نے اس سے منہ پھیر لیا پھر دوسرا کھڑا ہوا اور اس نے بھی وہی کچھ کہا جو پہلے نے کہا تھا آپ صلی اللہ علیہ و آلہ و سلم نے اس سے بھی چہرہ پھیر لیا تیسرے کے ساتھ بھی اسی طرح ہوا لیکن جب چوتھے نے اپنی بات پوری کی تو نبی اکرم صلی اللہ علیہ و آلہ و سلم اس کی طرف متوجہ ہوئے آپ صلی اللہ علیہ و آلہ و سلم کے چہرہ انور پر غصے کے آثار نمایاں تھے اور تین مرتبہ ارشاد فرمایا کہ علی رضی اللہ تعالیٰ عنہ سے تم کیا چاہتے ہو علی رضی اللہ تعالیٰ عنہ مجھ سے ہیں اور میں اس میں سے ہوں اور وہ میرے بعد ہر مومن کا دوست ہے یہ حدیث غریب ہے ہم اس حدیث کو صرف جعفر بن سلیمان کی روایت جانتے ہیں۔

٭٭ محمد بن بشار، محمد بن جعفر، شعبہ، سلمہ بن کہیل، ابو طفیل، حضرت ابو سریحہ رضی اللہ تعالیٰ عنہ  زید بن ارقم رضی اللہ تعالیٰ عنہ کہتے ہیں (شعبہ کو شک ہے ) کہ نبی اکرم صلی اللہ علیہ و آلہ و سلم نے فرمایا جس کا میں دوست ہوں علی رضی اللہ تعالیٰ عنہ بھی اس کا دوست ہے یہ حدیث حسن غریب ہے شعبہ اس حدیث کو میمون بن عبداللہ سے وہ زید بن ارقم رضی اللہ تعالیٰ عنہ سے اور وہ نبی اکرم صلی اللہ علیہ و آلہ و سلم سے اسی کے ہم معنی نقل کرتے ہیں ابو سریحہ کا نام حذیفہ بن اسد رضی اللہ تعالیٰ عنہ ہے یہ صحابی ہیں۔

٭٭ ابوالخطاب زیاد بن یحیی بصری، ابو عتاب سہل بن حماد، مختار بن نافع، ابو حیان تیمی، ان کے والد، حضرت علی رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالیٰ ابو بکر رضی اللہ تعالیٰ عنہ پر رحم فرمائے اس نے اپنی بیٹی میرے نکاح میں دی اور مجھے دارالہجرۃ لے کر آئے پھر بلال رضی اللہ تعالیٰ عنہ کو بھی انہوں نے اپنے مال سے آزاد کروایا اللہ تعالیٰ عمر رضی اللہ تعالیٰ عنہ پر رحم فرمائے یہ ہمیشہ حق بات کرتے ہیں اگرچہ وہ کڑوی ہو اسی لئے وہ اس حال میں ہیں کہ ان کا کوئی دوست نہیں اللہ تعالیٰ عثمان رضی اللہ تعالیٰ عنہ پر رحم فرمائے اس سے فرشتے بھی حیا کرتے ہیں اللہ تعالیٰ علی رضی اللہ تعالیٰ عنہ پر رحم فرمائے اے اللہ یہ جہاں کہیں بھی ہو حق اس کے ساتھ رہے۔ یہ حدیث غریب ہے ہم اس حدیث کو صرف اسی سند سے جانتے ہیں۔

٭٭ سفیان بن وکیع، وکیع، شریک، منصور، ربعی بن حراش، حضرت علی بن ابی طالب رضی اللہ عنہ نے رحبہ مقام پر فرمایا کہ صلح حدیبیہ کے موقع پر کئی مشرک ہماری طرف آئے جن میں سہیل بن عمرو اور کئی مشرک سردار تھے اور عرض کیا یا رسول اللہ ! ہمارے اولاد، بھائیوں اور غلاموں میں سے بہت سے ایسے لوگ آپ صلی اللہ علیہ و سلم کے پاس چلے گئے جنہیں دین کی کوئی سمجھ بوجھ نہیں۔ یہ لوگ ہمارے اموال اور جائیدادوں سے فرار ہوئے ہیں۔ لہذا آپ یہ لوگ ہمیں واپس کر دیں اگر انہیں دین کی سمجھ نہیں تو ہم انہیں سمجھا دیں گے۔ آپ صلی اللہ علیہ و سلم نے فرمایا اے اہل قریش ! تم لوگ اپنی حرکتوں سے باز آ جاؤ ورنہ اللہ تعالیٰ تم پر ایسے لوگ مسلط کریں گے جو تمہیں قتل کر دیں گے۔ اللہ تعالیٰ نے ان کے دلوں کے ایمان کو آزما لیا ہے۔ ابو بکر و عمر رضی اللہ عنہما اور لوگوں نے پوچھا کہ وہ کون ہے یا رسول اللہ؟ آپ صلی اللہ علیہ و سلم نے فرمایا وہ جوتیوں میں پیوند لگانے والا ہے۔ آنحضرت صلی اللہ علیہ و سلم نے حضرت علی رضی اللہ عنہ کو اپنی نعلین مبارک مرمت کے لئے دی تھیں۔ حضرت ربعی بن حراش فرماتے ہیں کہ پھر علی رضی اللہ عنہ ہماری طرف متوجہ ہوئے اور کہنے لگے کہ رسول اللہ صلی اللہ علیہ و سلم نے فرمایا جو شخص مجھ پر جان بوجھ کر جھوٹ باندھے گا۔ وہ اپنی جگہ جہنم میں تلاش کر لے۔ یہ حدیث حسن صحیح غریب ہے۔ ہم اس حدیث کو اس سند سے صرف ربعی کی روایت سے جانتے ہیں وہ حضرت علی رضی اللہ عنہ سے روایت کرتے ہیں۔

٭٭ قتیبہ، جعفر بن سلیمان، ابو ہارون عبدی، حضرت ابو سعید خدری رضی اللہ عنہ سے روایت ہے ہم انصار لوگ، منافقین کو ان کے حضرت علی رضی اللہ عنہ سے بغض کی وجہ سے پہچانتے ہیں۔ یہ حدیث غریب ہے۔ ابو ہارون عبدی کے متعلق شعبہ کلام کرتے ہیں۔ پھر یہ حدیث اعمش سے بھی ابو صالح کے حوالے سے ابو سعید رضی اللہ عنہ سے منقول ہے۔

٭٭ واصل بن عبدالاعلی، محمد بن فضیل، عبداللہ بن عبدالرحمن ابو نضر، مساور حمیری، ان کی والدہ، حضرت ام سلمہ رضی اللہ عنہا فرماتی ہیں کہ رسول اللہ صلی اللہ علیہ و سلم فرمایا کرتے تھے کہ منافق حضرت علی رضی اللہ عنہ سے محبت نہیں کر سکتا اور کوئی مومن اس سے (یعنی حضرت علی رضی اللہ عنہ سے ) بغض نہیں رکھ سکتا۔ اس باب میں حضرت علی رضی اللہ عنہ سے بھی حدیث منقول ہے۔ یہ حدیث اس سند سے حسن غریب ہے۔

٭٭ اسماعیل بن موسیٰ فزاری بن بنت سدی، شریک، ابو ربیعہ، ابن بریدۃ، حضرت بریدہ کہتے ہیں کہ رسول اللہ صلی اللہ علیہ و سلم نے فرمایا کہ اللہ تعالیٰ نے مجھے چار آدمیوں سے محبت کرنے کا حکم دیتے ہوئے فرمایا ہے کہ اللہ بھی ان سے محبت کرتے ہیں اور نبی اکرم صلی اللہ علیہ و سلم سے پوچھا گیا ہمیں بتایئے کہ وہ کون ہیں ؟ آپ صلی اللہ علیہ و سلم نے تین مرتبہ فرمایا کہ علی بھی انہی میں سے ہیں۔ ابو ذر، مقداد اور سلیمان۔ یہ حدیث حسن غریب ہے۔ ہم اس حدیث کو صرف شریک کی روایت سے جانتے ہیں۔

٭٭ اسماعیل بن موسی، شریک، ابو اسحاق، حضرت حبشی بن جنادہ رضی اللہ عنہ کہتے ہیں کہ رسول اللہ صلی اللہ علیہ و سلم نے فرمایا کہ علی مجھ سے ہیں اور میں علی سے ہوں اور میری طرف سے (عہد و نقض میں ) میرے اور علی کے سوا کوئی دوسرا ادا نہیں کر سکتا۔ یہ حدیث حسن غریب ہے۔

٭٭ یوسف بن موسیٰ قطان بغدادی، علی بن قادم، علی بن صالح بن حی، حکیم بن جبیر، جمیع بن عمیر تیمی، حضرت ابن عمر رضی اللہ عنہما سے روایت ہے کہ جب نبی اکرم صلی اللہ علیہ و سلم نے انصار و مہاجرین کے درمیان مواخات قائم کی تو حضرت علی رضی اللہ عنہ روتے ہوئے آئے اور عرض کیا یا رسول اللہ ! آپ نے صحابہ کرام میں بھائی چارہ قائم فرمایا لیکن مجھے کسی کا بھائی نہیں بنایا۔ آپ صلی اللہ علیہ و سلم نے فرمایا تم دنیا و آخرت میں میرے بھائی ہو۔ یہ حدیث غریب ہے اور اس باب میں حضرت زید بن ابی اوفی سے بھی روایت ہے۔

٭٭ سفیان بن وکیع، عبید اللہ بن موسی، عیسیٰ بن عمر، سدی، حضرت انس بن مالک رضی اللہ عنہ سے روایت ہے کہ ایک مرتبہ نبی اکرم صلی اللہ علیہ و سلم کے پاس ایک پرندے کا گوشت تھا۔ آپ صلی اللہ علیہ و سلم نے دعا کی یا اللہ اپنی مخلوق میں سے محبوب ترین شخص میرے پاس بھیج تاکہ میرے ساتھ اس پرندے کا گوشت کھا سکے۔ چنانچہ حضرت علی رضی اللہ عنہ آئے اور آپ صلی اللہ علیہ و سلم کے ساتھ کھانا کھایا۔ یہ حدیث غریب ہے۔ ہم اس حدیث کو سدی کی روایت سے صرف اسی سند سے جانتے ہیں لیکن یہ حدیث انس رضی اللہ عنہ سے کئی سندوں سے منقول ہے۔ سدی کا نام اسماعیل بن عبدالرحمن ہے۔ انہوں نے انس بن مالک رضی اللہ عنہ کو پایا اور حسین بن علی رضی اللہ عنہ کو دیکھا۔

٭٭ خلاد بن اسلم بغدادی، نضر بن شمیل، عوف، حضرت عبداللہ بن عمرو رضی اللہ بن ہند جملی کہتے ہیں کہ حضرت علی رضی اللہ عنہ نے فرمایا اگر میں رسول اللہ صلی اللہ علیہ و سلم سے کوئی چیز مانگتا تو آپ صلی اللہ علیہ و سلم مجھے عطا فرما دیتے اور اگر خاموش رہتا تو بھی پہلے مجھے ہی دیتے۔ یہ حدیث اس سند سے حسن غریب ہے۔

٭٭ اسماعیل بن موسی، محمد بن عمر رومی بن شریک، سلمہ بن کہیل، سوید بن غفلہ، صنابحی، حضرت علی رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ میں حکمت کا گھر ہوں اور علی اس کا دروازہ۔ یہ حدیث غریب اور منکر ہے۔ بعض اسے شریک سے روایت کرتے ہوئے صنابحی کا ذکر نہیں کرتے۔ ہم اسے شریک کے ثقات کے علاوہ کسی کی روایت نہیں جانتے۔ اس باب میں ابن عباس رضی اللہ عنہما سے بھی روایت ہے۔

٭٭ قتیبہ، حاتم بن اسماعیل، بکیر بن مسمار، عامر بن سعد بن ابی وقاص، حضرت سعد بن ابی وقاص رضی اللہ عنہ فرماتے ہیں کہ حضرت معاویہ نے سعد سے پوچھا کہ تم ابو تراب کو برا کیوں کہتے ؟ انہوں نے فرمایا جب تک مجھے رسول اللہ صلی اللہ علیہ و سلم کی یہ تین باتیں یاد ہیں میں انہیں کبھی برا نہیں کہوں گا۔ اور ان تینوں میں سے ایک کا میرے لئے ہونا میرے نزدیک سرخ اونٹوں سے بہتر ہے چنانچہ رسول اللہ صلی اللہ علیہ و سلم نے علی رضی اللہ عنہ کو کسی جنگ میں جاتے ہوئے چھوڑ دیا۔ علی رضی اللہ عنہ کہنے لگے یا رسول اللہ کیا آپ صلی اللہ علیہ و سلم مجھے اور عورتوں اور بچوں کے ساتھ چھوڑ کر جا رہے ہیں ؟ آپ صلی اللہ علیہ و سلم نے فرمایا کیا تم اس مقام پر فائز نہیں ہونا چاہتے جس پر موسیٰ علیہ السلام نے ہارون علیہ السلام کو مقرر کیا تھا۔ (فرق صرف اتنا ہے کہ وہ نبی تھے ) اور میرے بعد نبوت نہیں۔ دوسری چیز یہ کہ جنگ خیبر کے موقع پر نبی اکرم صلی اللہ علیہ و سلم نے فرمایا کہ آج میں جھنڈا اس شخص کے ہاتھ میں دوں گا جو اللہ اور اس کے رسول صلی اللہ علیہ و سلم سے محبت کرتا ہے اور وہ بھی (اللہ اور اس کا رسول) اس سے سے محبت کرتے ہیں۔ راوی کہتے ہیں کہ ہم سب چاہتے تھے کہ آج جھنڈا اسے دیا جائے لیکن آپ صلی اللہ علیہ و سلم نے علی رضی اللہ عنہ کو بلوایا۔ وہ حاضر ہوئے تو ان کی آنکھیں دکھ رہی تھیں۔ آپ صلی اللہ علیہ و سلم نے ان کی آنکھوں میں لعاب ڈالا اور جھنڈا انہیں دے دیا۔ پھر اللہ تعالیٰ نے انہی کے ہاتھ پر فتح نصیب فرمائی اور یہ آیت نازل ہوئی (نَدْعُ اَبْنَآءَنَا وَاَبْنَآءَکُمْ وَنِسَآءَنَا وَنِسَآءَکُمْ ) 3۔ آل عمران:61) (آیت مباہلہ) تیسری چیز یہ کہ جب یہ آیت نازل ہوئی تو آپ صلی اللہ علیہ و سلم نے فاطمہ، علی، حسن اور حسین رضی اللہ عنہم کو فرمایا یا اللہ یہ میرے اہل بیت (گھر والے ) ہیں۔

٭٭ عبد اللہ بن ابی زیاد، الاحوص بن جواب، یونس بن ابو اسحاق، ابو اسحاق، حضرت براء رضی اللہ عنہ سے روایت ہے کہ نبی اکرم صلی اللہ علیہ و سلم نے دو لشکر ایک ساتھ روانہ کئے۔ ایک کا امیر حضرت علی رضی اللہ عنہ کو اور دوسرے کا حضرت خالد بن ولید رضی اللہ عنہ کو مقرر کیا اور فرمایا جب جنگ ہو گی تو پورے لشکر کے امیر علی ہوں گے۔ چنانچہ حضرت علی رضی اللہ عنہ نے ایک قلعہ فتح کیا اور مال غنیمت میں سے ایک باندی لے لی۔ اس پر خالد نے میرے ہاتھ میں ایک خط نبی اکرم صلی اللہ علیہ و سلم کی خدمت میں روانہ کیا جس میں حضرت علی رضی اللہ عنہ کی شکایت کی۔ میں آپ صلی اللہ علیہ و سلم کی خدمت میں حاضر ہوا اور وہ خط دے دیا۔ آپ صلی اللہ علیہ و سلم نے اسے پڑھا تو چہرہ انور کا رنگ متغیر ہو گا۔ فرمایا تم اس شخص سے کیا چاہتے ہو جو اللہ اور اس کے رسول سے محبت رکھتا اور اللہ و رسول کو وہ محبوب ہے۔ راوی فرماتے ہیں کہ میں نے عرض کیا کہ میں اللہ اور اس کے رسول کے غصے سے اللہ کی پناہ مانگتا ہوں۔ میں تو صرف قاصد ہوں۔ اس پر آپ صلی اللہ علیہ و سلم خاموش ہو گئے۔ یہ حدیث حسن غریب ہے۔ ہم اسے صرف اسی سند سے جانتے ہیں۔

٭٭ علی بن منذر کوفی، محمد بن فضیل، اجلح، ابو زبیر، حضرت جابر بن عبداللہ رضی اللہ عنہ سے روایت ہے کہ رسول اللہ صلی اللہ علیہ و سلم نے طائف کی لڑائی کے موقع پر علی رضی اللہ عنہ کو بلایا اور ان سے سرگوشی کی، لوگ کہنے لگے آج آپ نے اپنے چچا زاد بھائی کے ساتھ کافی دیر تک سرگوشی کی۔ آپ صلی اللہ علیہ و سلم نے فرمایا میں نے نہیں کی بلکہ اللہ نے خود ان سے سرگوشی کی ہے۔ یہ حدیث حسن غریب ہے۔ ہم اس حدیث کو صرف اجلح کی روایت سے جانتے ہیں۔ ابن فضیل کے علاوہ کئی راوی اجلح سے اسی طرح نقل کرتے ہیں۔ اس سے مراد یہ ہے کہ اللہ تعالیٰ نے مجھے حکم دیا کہ ان کے کان میں کچھ کہوں۔

٭٭ علی بن منذر، ابن فضیل، سالم بن ابی حفصہ، عطیہ، حضرت ابو سعید رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا علی رضی اللہ عنہ میرے اور تمہارے علاوہ کسی کے لئے جائز نہیں کہ حالت جنابت میں اس مسجد میں رہے۔ علی بن منذر کہتے ہیں کہ میں نے ضرار بن صرد سے اس کے معنی پوچھے تو انہوں نے فرمایا اس سے مراد مسجد سے گزرنا ہے۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔ امام محمد بن اسماعیل بخاری رحمہ اللہ نے مجھ سے یہ حدیث سنی اور اسے غریب کہا۔

٭٭ اسماعیل بن موسی، علی بن عابس، مسلم ملائی، حضرت انس بن مالک رضی اللہ عنہ سے روایت ہے کہ نبی اکرم صلی اللہ علیہ و سلم کو پیر کے دن نبوت عطا کی گئی اور حضرت علی رضی رضی اللہ عنہ نے منگل کو نماز پڑھی۔ یہ حدیث غریب ہے۔ ہم اس حدیث کو صرف مسلم اعور کی روایت سے جانتے ہیں اور وہ محدثین کے نزدیک ضعیف ہیں۔ مسلم اسے حبہ سے اور وہ حضرت علی رضی اللہ عنہ سے اسی کی مانند نقل کرتے ہیں۔

٭٭ قاسم بن دینار کوفی، ابو نعیم، عبدالسلام بن حرب، یحیی بن سعید، سعید بن مسیب، حضرت سعد بن ابی وقاص رضی اللہ تعالیٰ عنہ کہتے ہیں کہ نبی اکرم صلی اللہ علیہ و آلہ و سلم نے حضرت علی رضی اللہ تعالیٰ عنہ سے فرمایا کہ تم میرے لئے اسی طرح ہو جس طرح موسیٰ علیہ السلام کیلئے ہارون علیہ السلام تھے۔ یہ حدیث حسن صحیح ہے۔ اور سعد رضی اللہ تعالیٰ عنہ سے کئی روایتوں سے رسول اللہ صلی اللہ علیہ و آلہ و سلم سے منقول ہے اور یحیی بن سعد انصاری کی روایت سے غریب سمجھی جاتی ہے۔

٭٭ محمود بن غیلان، ابو احمد زبیری، شریک، عبداللہ بن عقیل، حضرت جابر بن عبداللہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے علی رضی اللہ تعالیٰ عنہ سے فرمایا تم میرے لئے وہی حیثیت رکھتے ہو جا ہارون علیہ السلام کی موسیٰ علیہ السلام کے نزدیک تھی۔ فرق یہ ہے کہ وہ دونوں نبی تھے اور مجھ پر نبوت ختم ہو چکی ہے۔ یہ حدیث اس سند سے حسن غریب ہے۔ اور اس باب میں حضرت سعد رضی اللہ تعالیٰ عنہ، زید بن ارقم، ابو ہریرہ رضی اللہ تعالیٰ عنہ اور ام سلمہ رضی اللہ تعالیٰ عنہ سے بھی احادیث منقول ہیں۔

٭٭ محمد بن حمید رازی، ابراہیم بن مختار، شعبہ، ابو بلج، عمرو بن میمون، حضرت ابن عباس رضی اللہ تعالیٰ عنہما سے روایت ہے کہ نبی اکرم صلی اللہ علیہ و آلہ و سلم نے حضرت علی رضی اللہ تعالیٰ عنہ کے دروازے کے علاوہ مسجد میں کھلنے والے تمام دروازے بند کرنے کا حکم دیا تھا۔ یہ حدیث غریب ہے۔ ہم اس حدیث کو شعبہ کی روایت سے صرف اسی سند سے جانتے ہیں۔

٭٭ نصر بن علی جہضمی، علی بن جعفر بن محمد، موسیٰ بن جعفربن محمد، علی بن حسین، ان کے والد، حضرت علی بن ابی طالب رضی اللہ تعالیٰ عنہ فرماتے ہیں کہ ایک مرتبہ نبی اکرم صلی اللہ علیہ و آلہ و سلم نے حضرت حسن رضی اللہ تعالیٰ عنہ و حسین کے ہاتھ پکڑے اور فرمایا جو مجھ سے محبت کرے گا۔ اور ساتھ ہی ساتھ ان دونوں، ان کے والدین (یعنی علی اور فاطمہ رضی اللہ تعالیٰ عنہما) سے بھی محبت کرے گا وہ قیامت کے دن میرے ساتھ میری جگہ میں ہو گا۔ یہ حدیث حسن غریب ہے۔ ہم اس حدیث کو جعفر بن محمد کی روایت سے صرف اسی سند سے جانتے ہیں۔

٭٭ محمد بن حمید، ابراہیم بن مختار، شعبہ، ابو بلج، عمرو بن میمون، حضرت ابن عباس رضی اللہ تعالیٰ عنہما سے روایت ہے کہ اسلام میں سب سے پہلے علی رضی اللہ تعالیٰ عنہ نے نماز پڑھی۔ یہ حدیث اس سند سے غریب ہے۔ ہم اس حدیث کو شعبہ کی ابو بلج کا نام یحیی بن سلیم ہے۔ بعض محدثین کا کہنا ہے کہ مردوں میں سب سے پہلے اسلام لانے والے ابو بکر رضی اللہ تعالیٰ عنہ ہیں۔ حضرت علی رضی اللہ تعالیٰ عنہ آٹھ برس کی عمر میں مسلمان ہوئے اور عورتوں میں سب سے پہلے حضرت خدیجہ رضی اللہ تعالیٰ عنہا ایمان لائیں۔

٭٭ محمد بن بشار و محمد بن مثنی، محمد بن جعفر، شعبہ، عمرو بن مرۃ، ابو حمزۃ، رجل من الانصار، حضرت زید بن ارقم رضی اللہ تعالیٰ عنہ سے روایت ہے کہ سب سے پہلے حضرت علی رضی اللہ تعالیٰ عنہ ایمان لائے۔ عمرو بن مرہ کہتے ہیں کہ میں نے ابراہیم نخعی کے سامنے اسکا تذکرہ کیا تو انہوں نے فرمایا نہیں بلکہ سب سے پہلے حضرت ابو بکر صدیق رضی اللہ تعالیٰ عنہ ایمان لائے۔ یہ حدیث حسن صحیح ہے۔ اور ابو حمزہ کا نام طلحہ بن زید ہے۔

٭٭ عیسی بن عثمان بن یحیی بن عیسیٰ رملی، یحیی بن عیسیٰ رملی، اعمش، عدی بن ثابت، زر بن حبیش، حضرت علی رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم جو نبی امّی تھے انہوں نے مجھ سے فرمایا کہ مومن ہی تجھ سے محبت کرے گا اور منافق تجھ سے بغض رکھے گا۔ عدی بن ثابت رضی اللہ تعالیٰ عنہ فرماتے ہیں کہ میں اس قرآن (زمانے ) میں سے ہوں جن کیلئے رسول اللہ صلی اللہ علیہ و آلہ و سلم نے دعا کی ہے۔ یہ حدیث حسن صحیح ہے۔

٭٭ محمد بن بشار و یعقوب بن ابراہیم، ابو عاصم، ابو جراح، جابر بن صبیح، ام شراحیل، حضرت ام عطیہ رضی اللہ تعالیٰ عنہ فرماتی ہیں کہ نبی اکرم صلی اللہ علیہ و آلہ و سلم نے ایک لشکر بھیجا اس میں علی رضی اللہ تعالیٰ عنہ بھی تھے۔ میں نے نبی اکرم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم ہاتھ اٹھا کر دعا کر رہے تھے کہ یا اللہ مجھے اس وقت تک موت نہ دینا جب تک علی رضی اللہ تعالیٰ عنہ کو نہ دیکھ لوں۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔

طلحہ بن عبید اللہ رضی اللہ تعالیٰ عنہ کے مناقب

ابوسعید اشج، یونس بن بکیر، محمد بن اسحاق، یحیی بن عباد بن عبداللہ بن زبیر، عبداللہ بن زبیر، حضرت زبیر رضی اللہ تعالیٰ عنہ سے روایت ہے کہ غزوہ احد میں نبی اکرم صلی اللہ علیہ و آلہ و سلم کے جسم مبارک پر دو زرہیں تھیں۔ آپ صلی اللہ علیہ و آلہ و سلم ایک پتھر پر چڑھنے لگے تو نہ چڑھ سکے۔ چنانچہ طلحہ رضی اللہ تعالیٰ عنہ کو بٹھایا اور ان پر پاؤں رکھ کر چڑھ گئے۔ پھر آپ صلی اللہ علیہ و آلہ و سلم کو یہ فرماتے ہوئے سنا کہ طلحہ رضی اللہ تعالیٰ عنہ کیلئے جنت واجب ہو گئی۔ یہ حدیث حسن صحیح غریب ہے۔

٭٭ قتیبہ، صالح بن موسی، صلت بن دینار، ابو نضرۃ، حضرت جابر رضی اللہ تعالیٰ عنہ بن عبداللہ سے روایت ہے کہ رسول اللہ صلی اللہ علیہ و آلہ و سلم نے فرمایا جو کسی شہید کو زمین پر چلتا ہوا دیکھ کر خوش ہوتا ہو وہ طلحہ بن عبید اللہ رضی اللہ تعالیٰ عنہ کو دیکھ لے۔ یہ حدیث غریب ہے۔ ہم اس حدیث کو صرف صلت بن دینار کی روایت سے جانتے ہیں اور ان کے متعلق بعض اہل علم کلام کرتے ہیں۔ بعض محدثین صالح بن موسیٰ پر بھی اعتراض کرتے ہیں۔

٭٭ ابوسعید اشج، ابو عبدالرحمن بن منصور عنزی، عقبہ بن علقمہ یشکری، حضرت علی بن ابی طالب رضی اللہ تعالیٰ عنہ فرماتے ہیں کہ میرے کانوں نے نبی اکرم صلی اللہ علیہ و آلہ و سلم کے منہ سے یہ الفاظ سنے کہ طلحہ اور زبیر رضی اللہ تعالیٰ عنہ جنت میں میرے پڑوسی ہوں گے۔ یہ حدیث غریب ہے۔ ہم اس حدیث کو صرف اسی سند سے جانتے ہیں۔

٭٭ عبدالقدوس بن محمد عطار، عمرو بن عاصم، اسحاق بن یحیی بن طلحہ، حضرت موسیٰ بن طلحہ رضی اللہ تعالیٰ عنہ سے روایت ہے کہ میں معاویہ رضی اللہ تعالیٰ عنہ کے پاس گیا تو وہ کہنے لگے کیا میں تمہیں ایک بشارت نہ دوں ؟ میں نے نبی اکرم صلی اللہ علیہ و آلہ و سلم کو فرماتے ہوئے سنا کہ طلحہ رضی اللہ تعالیٰ عنہ ان لوگوں میں سے ہیں۔ جنہوں نے اپنا کام مکمل کر لیا ہے۔ یہ حدیث غریب ہے۔ ہم اس حدیث کو معاویہ رضی اللہ تعالیٰ عنہ کی روایت سے صرف اسی سند سے جانتے ہیں۔

٭٭ محمد بن علاء، یونس بن بکیر، طلحہ بن یحیی، موسیٰ و عیسیٰ بن طلحہ، حضرت طلحہ رضی اللہ تعالیٰ عنہ فرماتے ہیں کہ بعض صحابہ رضی اللہ تعالیٰ عنہ نے ایک جاہل اعرابی سے کہا کہ نبی اکرم صلی اللہ علیہ و آلہ و سلم سے پوچھو کہ کون ہیں جو اپنا کام پورا کر چکے ہیں۔ صحابہ رضی اللہ تعالیٰ عنہ یہ سوال پوچھنے کی جرأت نہیں کرتے تھے۔ کیونکہ آپ صلی اللہ علیہ و آلہ و سلم کی توقیر (عزت) کرتے اور ڈرتے تھے۔ چنانچہ اس اعرابی نے پوچھا تو آپ صلی اللہ علیہ و آلہ و سلم نے اس سے منہ پھیر لیا۔ اس نے دوبارہ پوچھا اس مرتبہ آپ صلی اللہ علیہ و آلہ و سلم نے چہرہ انور پھیر لیا۔ تیسری مرتبہ بھی ایس ہی ہوا۔ حضرت طلحہ رضی اللہ تعالیٰ عنہ فرماتے ہیں۔ اتنے میں، میں بھی سبز کپڑے پہنے ہوئے مسجد کے دروازے میں پہنچا اور نبی اکرم صلی اللہ علیہ و آلہ و سلم کی نظر مجھ پر پڑی تو آپ صلی اللہ علیہ و آلہ و سلم نے پوچھا کہ سوال کرنے والا کہاں ہے۔ اعرابی نے کہا کہ میں ہوں یا رسول اللہ صلی اللہ علیہ و آلہ و سلم ! آپ نے فرمایا یہ شخص ان میں سے ہے جنہوں نے اپنا کام مکمل کر لیا۔ یہ حدیث حسن غریب ہے۔ ہم اس حدیث کو صرف ابو کریب کی روایت سے جانتے ہیں۔ کئی بار محدثین اسے ابو کریب سے نقل کرتے ہیں۔ میں نے امام محمد بن اسماعیل بخاری سے سنا وہ بھی یہ حدیث ابو کریب ہی سے نقل کرتے ہیں اور انہوں نے اسے کتاب الفوائد میں بیان ہے۔

حضرت زبیر بن عوام رضی اللہ تعالیٰ عنہ کے مناقب

ہناد، عبدۃ، ہشام بن عروۃ، عروۃ، حضرت زبیر رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم نے بنوقریظہ سے لڑائی میں میرے لئے اپنے والدین کو جمع کیا اور فرمایا میرے ماں باپ تجھ پر قربان ہوں۔ یہ حدیث حسن صحیح ہے۔

٭٭ احمد بن منیع، معاویہ بن عمرو، زائدہ، عاصم، زر، حضرت علی رضی اللہ تعالیٰ عنہ بن ابی طالب سے روایت ہے کہ نبی اکرم صلی اللہ علیہ و آلہ و سلم نے ارشاد فرمایا کہ ہر نبی کے حواری ہوتے ہیں اور میرا حواری زبیر بن عوام رضی اللہ تعالیٰ عنہ ہے۔ یہ حدیث حسن صحیح ہے اور حواری کے معنی مددگار ہیں۔

٭٭ محمود بن غیلان، ابو داؤد حفری و ابو نعیم، سفیان، محمد بن منکدر، حضرت جابر بن عبداللہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم مے فرمایا کہ ہر نبی کے مددگار ہوتے ہیں میرا مددگار زبیر رضی اللہ تعالیٰ عنہ ہے۔ ابو نعیم اس حدیث میں یہ بھی بیان کرتے ہیں کہ نبی اکرم صلی اللہ علیہ و آلہ و سلم نے یہ بات جنگ خندق کے موقع پر فرمائی۔ چنانچہ آپ صلی اللہ علیہ و آلہ و سلم نے پوچھا کہ کون ہے جو میرے پاس کفار کے متعلق خبر لے کر آئے ؟ زبیر رضی اللہ تعالیٰ عنہ نے عرض کیا میں۔ آپ صلی اللہ علیہ و آلہ و سلم نے تین مرتبہ پوچھا اور زبیر رضی اللہ تعالیٰ عنہ نے تینوں مرتبہ کہا کہ میں خبر لاتا ہوں۔ یہ حدیث حسن صحیح ہے۔

٭٭ قتیبہ، حماد بن زید، صخر بن جویریہ، حضرت ہشام بن عروہ رضی اللہ تعالیٰ عنہ سے روای ہے کہ جنگ جمل کے موقع پر زبیر رضی اللہ تعالیٰ عنہ نے اپنے بیٹے عبداللہ کو وصیت کرتے ہوئے فرمایا کہ میرا کوئی عضو ایسا نہیں کہ جو نبی اکرم صلی اللہ علیہ و آلہ و سلم کے ساتھ جنگ میں زخمی نہ ہوا ہو۔ یہاں تک کہ میری شرم گاہ تک زخمی ہو گئی تھی۔ یہ حدیث حماد بن زید کی روایت سے حسن غریب ہے۔

حضرت عبدالرحمن بن عوف زہری رضی اللہ تعالیٰ عنہ کے مناقب

قتیبہ، عبدالعزیز بن محمد، عبدالرحمن بن حمید، حمید، حضرت عبدالرحمن بن عوف رضی اللہ تعالیٰ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا ابو بکر رضی اللہ تعالیٰ عنہ جنتی ہیں۔ عمر رضی اللہ تعالیٰ عنہ، عثمان رضی اللہ تعالیٰ عنہ، علی رضی اللہ تعالیٰ عنہ، طلحہ رضی اللہ تعالیٰ عنہ، زبیر رضی اللہ تعالیٰ عنہ، عبدالرحمن بن عوف رضی اللہ تعالیٰ عنہ، سعد بن ابی وقاص رضی اللہ تعالیٰ عنہ، سعید بن زید اور ابو عبیدہ بن جراح رضی اللہ تعالیٰ عنہ (رضی اللہ تعالیٰ عنہم، سب کے سب) جنت میں ہیں۔ ابو مصعب، عبدالعزیز بن محمد سے وہ عبدالرحمن بن حمید سے وہ اپنے والد سے وہ سعید بن زید سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔ اس سند میں عبدالرحمن بن عوف رضی اللہ تعالیٰ عنہ کا ذکر نہیں اور یہ حدیث عبدالرحمن بن عبید بھی اپنے والد سے وہ سعید بن زید سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔ یہ حدیث پہلی حدیث سے زیادہ صحیح ہے۔

٭٭ صالح بن مسمار مروزی، ابن ابی فدیک، موسیٰ بن یعقوب، عمر بن سعید، عبدالرحمن بن حمید، حمید، حضرت سعید بن زید رضی اللہ تعالیٰ عنہ نے چند لوگوں کو یہ حدیث سنائی کہ نبی اکرم صلی اللہ علیہ و آلہ و سلم نے فرمایا کہ دس آدمی جنتی ہیں۔ ابو بکر رضی اللہ تعالیٰ عنہ، عمر رضی اللہ تعالیٰ عنہ، علی رضی اللہ تعالیٰ عنہ، عثمان رضی اللہ تعالیٰ عنہ، زبیر رضی اللہ تعالیٰ عنہ، طلحہ رضی اللہ تعالیٰ عنہ، عبدالرحمن رضی اللہ تعالیٰ عنہ، ابو عبیدہ رضی اللہ تعالیٰ عنہ، اور سعد بن ابی وقاص رضی اللہ تعالیٰ عنہ راوی کہتے ہیں کہ حضرت سعید بن زید رضی اللہ تعالیٰ عنہ نو آدمیوں کا نام گن کر دسویں سے خاموش ہو گئے۔ لوگوں نے کہا اے ابواعور ہم تمہیں اللہ کی قسم کے کر کہتے ہیں کہ دسویں شخص کے متعلق بھی بتائے کہ وہ کون ہے فرمانے لگے تم نے مجھے اللہ کی قسم ! دے دی ہے۔ لہذا سنو) ابو اعور بھی جنتی ہے۔ راوی کہتے ہیں کہ ان کا نام سعید بن زید بن عمرو بن نفیل ہے۔ میں نے امام محمد بن اسماعیل بخاری سے سنا۔ وہ فرماتے ہیں کہ یہ حدیث پہلی روایت سے زیادہ صحیح ہے۔

٭٭ قتیبہ، بکر بن مضر، صخر بن عبد اللہ، ابو سلمہ، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و سلم نے ازواج مطہرات کو مخاطب کر کے فرمایا کہ مجھے اپنے بعد تم لوگوں کی فکر رہتی ہے کہ تمہارا کیا ہو گا۔ تمہارے حقوق ادا کرنے پر صرف صبر کرنے والے ہی صبر کر سکیں گے۔ ابو سلمہ رضی اللہ عنہ کہتے ہیں کہ پھر عائشہ رضی اللہ عنہا نے فرمایا کہ اللہ تعالیٰ تیرے باپ یعنی عبدالرحمن بن عوف کو جنت کے چشمے سے سیراب کرے۔ راوی کہتے ہیں کہ انہوں نے ازواج مطہرات کو ایسا مال (بطور ہدیہ) دیا تھا جو چالیس ہزار میں فروخت ہوا۔ یہ حدیث حسن صحیح غریب ہے۔

٭٭ احمد بن عثمان بصری، اسحاق بن ابراہیم بن حبیب بصری، قریش بن انس، محمد بن عمرو، حضرت ابو سلمہ رضی اللہ عنہ سے روایت ہے کہ حضرت عبدالرحمن بن عوف رضی اللہ عنہ نے ازواج مطہرات (رضی اللہ عنہن) کے لئے ایک باغ کی وصیت کی جو چار لاکھ میں فروخت ہوا۔ یہ حدیث حسن غریب ہے۔

حضرت ابو اسحاق سعد بن ابی وقاص رضی اللہ عنہ کے مناقب

رجاء بن محمد عذوی، جعفر بن عون، اسماعیل بن ابی خالد، قیس، حضرت سعد بن ابی وقاص رضی اللہ عنہ سے روایت ہے کہ رسول اللہ صلی اللہ علیہ و سلم نے دعا کی یا اللہ ! سعد جب تجھ سے دعا کرے تو اس کی دعا قبول فرما۔ یہ حدیث اسماعیل رضی اللہ عنہ سے بھی منقول ہے۔ وہ قیس سے نقل کرتے ہیں کہ نبی اکرم صلی اللہ علیہ و سلم نے فرمایا اے اللہ ! جب سعد تجھ سے دعا کرے تو اس کی دعا قبول فرما۔

٭٭ ابو کریب و ابو سعید اشج، ابو اسامہ، مجالد، عامر، حضرت جابر بن عبداللہ رضی اللہ عنہ فرماتے ہیں کہ سعد تشریف لائے تو نبی اکرم صلی اللہ علیہ و سلم نے فرمایا یہ میرے ماموں ہیں کوئی شخص (ان جیسا) اپنا ماموں دکھائے۔ یہ حدیث حسن غریب ہے۔ ہم اس حدیث کو صرف مجالد کی روایت سے جانتے ہیں۔ حضرت سعد کا تعلق قبیلہ بنوزہرہ سے تھا اور نبی صلی اللہ علیہ و سلم کی والدہ بھی اسی قبیلے سے تعلق رکھتی تھیں اس لئے آپ صلی اللہ علیہ و سلم نے فرمایا یہ میرے ماموں ہیں۔

٭٭ حسن بن صباح بزاز، سفیان بن عیینہ، علی بن زید ویحیی بن سعید، سعید بن مسیب، حضرت علی رضی اللہ عنہ فرماتے ہیں کہ نبی اکرم صلی اللہ علیہ و سلم نے اپنے والدین کو ایک ساتھ کسی پر فدا نہیں کیا لیکن غزوہ احد میں سعد سے فرمایا کہ اے طاقتور پہلوان تیر چلا۔ میرے والدین تجھ پر فدا ہوں۔ یہ حدیث حسن صحیح ہے اور اس باب میں سعد رضی اللہ عنہ سے بھی روایت ہے۔ کئی حضرات یہ حدیث یحیی بن سعید سے اور وہ مسیب سے نقل کرتے ہیں۔

٭٭ قتیبہ، لیث بن سعد و عبدالعزیز بن محمد، یحیی بن سعید، سعید بن مسیب، حضرت سعد بن ابی وقاص رضی اللہ عنہ سے روایت ہے کہ رسول اللہ صلی اللہ علیہ و سلم نے غزوہ احد کے دن میرے لئے اپنے والدین کو جمع فرمایا۔ یہ حدیث صحیح ہے اور عبداللہ بن شداد سے بھی منقول ہے۔ وہ حضرت علی رضی اللہ عنہ سے اور وہ نبی اکرم صلی اللہ علیہ و سلم سے روایت کرتے ہیں۔

٭٭ محمود بن غیلان، وکیع، سفیان، سعد بن ابراہیم، عبداللہ بن شداد، حضرت علی بن ابی طالب رضی اللہ عنہ سے روایت ہے کہ میں نے نبی اکرم صلی اللہ علیہ و سلم کو حضرت سعد کے علاوہ کسی کے لئے اپنے والدین کو جمع فرماتے ہوئے نہیں سنا۔ آپ صلی اللہ علیہ و سلم نے فرمایا اے سعد ! تیر پھینکو، میرے ماں باپ تجھ پر قربان ہوں۔ یہ حدیث صحیح ہے۔

٭٭ قتیبہ، لیث، یحیی بن سعید، عبداللہ بن عامر بن ربیعہ، حضرت عائشہ سے روایت ہے کہ ایک مرتبہ نبی اکرم صلی اللہ علیہ و سلم (کسی جنگ سے ) مدینہ طیبہ تشریف لائے تو رات کو آنکھ نہ لگی۔ فرمانے گلے کوئی نیک شخص آج رات میری حفاظت کرتا۔ ام المومنین فرماتی ہیں کہ ہم ابی یہی سوچ رہے تھے کہ کسی کے ہتھیاروں کی جھنکار سنی تو نبی اکرم صلی اللہ علیہ و سلم نے فرمایا یہ کون ہے ؟ عرض کیا سعد بن ابی وقاص ہوں۔ آپ صلی اللہ علیہ و سلم نے پوچھا کیوں آئے ہو؟ عرض کیا مجھے خوف لاحق ہوا کہ نبی اکرم صلی اللہ علیہ و سلم کو کوئی ضرر نہ پہنچائے لہذا میں حفاظت کرنے کے لئے آیا ہوں۔ آپ صلی اللہ علیہ و سلم ان کے لئے دعا کی اور پھر سو گئے۔ یہ حدیث حسن صحیح ہے۔

حضرت ابو عور سعید بن زید بن عمرو بن نفیل رضی اللہ عنہ کے مناقب

احمد بن منیع، ہشیم، حصین، ہلال بن یساف، عبداللہ بن ظالم مازنی، حضرت سعید بن زید بن عمرو بن نفیل رضی اللہ عنہ فرماتے ہیں کہ میں نو آدمیوں کے متعلق گواہی دیتا ہوں کہ وہ جنتی ہیں اور اگر میں دسویں کے متعلق بھی یہی گواہی دیتا ہوں تو بھی گناہ گار نہیں ہوں گا۔ پوچھا گیا کہ وہ کیسے ؟ فرمایا ہم ایک مرتبہ نبی اکرم صلی اللہ علیہ و سلم کے ساتھ حراء پر تھے کہ آپ نے حراء کو مخاطب کر کے فرمایا رک جا، تجھ پر نبی، صدیق اور شہداء کے علاوہ کوئی نہیں۔ لوگوں نے پوچھا وہ سب کون کون تھے فرمایا ابو بکر، عمر، عثمان، علی، طلحہ، زبیر، سعد اور عبدالرحمن بن عوف رضی اللہ عنہم۔ پوچھا گیا کہ دسواں کون ہے ؟ حضرت سعد نے فرمایا میں۔ یہ حدیث حسن صحیح ہے اور کئی سندوں سے سعید بن زید کے واسطے سے نبی اکرم صلی اللہ علیہ و سلم نبی اکرم صلی اللہ علیہ و سلم سے منقول ہے۔

٭٭ احمد بن منیع، حجاج بن محمد، شعبہ، حربن صباح، عبدالرحمن بن اخنس، سعید بن زید ہم سے روایت کی احمد بن منیع نے انہوں نے حجاج بن محمد سے انہوں نے شعبہ سے انہوں نے حر بن صباح سے انہوں نے عبدالرحمن بن اخنس سے انہوں نے سعید بن زید سے اور انہوں نے نبی صلی اللہ علیہ و سلم سے اسی کے ہم معنی نقل کی ہے۔ یہ حدیث حسن ہے۔

حضرت ابو عبیدہ بن عامر بن جراح رضی اللہ عنہ کے مناقب

محمود بن غیلان، وکیع، سفیان، ابو اسحاق، صلۃ بن زفر، حضرت حذیفہ بن یمان رضی اللہ عنہ فرماتے ہیں کہ ایک قوم کا سردار اور اس کا نائب نبی اکرم صلی اللہ علیہ و سلم کی خدمت میں حاضر ہوئے اور عرض کیا کہ ہمارے ساتھ ایک اپنے ایک امین کو بھیج دیجئے۔ آپ صلی اللہ علیہ و سلم نے فرمایا میں تمہارے ساتھ ایسے شخص کو بھیجوں گا جو حقیقت میں امین ہو گا۔ چنانچہ لوگ اس منصب پر فائز ہونے کی تمنا کرنے لگے۔ آپ صلی اللہ علیہ و سلم نے ابو عبیدہ کو بھیجا۔ ابو اسحاق جب یہ حدیث صلہ سے روایت کرتے ہیں تو فرماتے کہ میں نے یہ حدیث ان سے ساٹھ سال قبل سنی تھی۔ یہ حدیث حسن صحیح ہے۔ حضرت عمر اور انس رضی اللہ عنہما سے منقول ہے کہ نبی اکرم صلی اللہ علیہ و سلم نے فرمایا کہ میں ہر امت کا ایک امین ہوتا ہے، اس امت کا امین ابو عبیدہ بن جراح ہے۔ ہم سے محمد بن بشار نے مسلم بن قتیبہ اور ابو داؤد کے حوالے سے شعبہ سے اور انہوں نے ابو اسحاق سے نقل کیا ہے کہ حذیفہ رضی اللہ عنہ نے فرمایا کہ صلہ بن زفر سونے جیسے ہیں (یعنی بہت اچھے ہیں )۔

٭٭ احمد دورقی، اسماعیل بن ابراہیم، جریری، حضرت عبداللہ بن شقیق کہتے ہیں کہ میں نے حضرت عائشہ رضی اللہ عنہ سے پوچھا کہ نبی اکرم صلی اللہ علیہ و سلم کو اپنے صحابہ میں سب سے زیادہ کس سے پیار تھا؟ ام المومنین نے فرمایا حضرت ابو بکر سے۔ میں نے پوچھا ان کے بعد؟ فرمایا عمر سے۔ میں نے پوچھا ان کے بعد؟ فرمایا ابو عبیدہ بن جراح سے۔ میں نے پوچھا ان کے بعد اس مرتبہ وہ خاموش رہیں۔

٭٭ قتیبہ، عبدالعزیز بن محمد، سہیل بن ابی صالح، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ ابو بکر، عمر اور ابو عبیدہ بن جراح ّ (رضی اللہ عنہم) کتنے بہترین آدمی ہیں۔ یہ حدیث حسن ہے۔ ہم اس حدیث کو صرف سہیل کی روایت سے جانتے ہیں۔

حضرت ابو فضل عباس بن عبدالمطلب کے مناقب

قتیبہ، ابو عوانہ، یزید بن ابی زیاد، عبداللہ بن حارث، حضرت عبدالمطلب بن ربیعہ بن حارث بن عبدالمطلب فرماتے ہیں کہ حضرت عباس نبی اکرم صلی اللہ علیہ و سلم کے پاس غضبناک حالت میں آئے میں بھی وہاں موجود تھا۔ آپ صلی اللہ علیہ و سلم نے فرمایا (کیا بات ہے ) کیوں غصہ میں ہیں ؟ عرض کیا یا رسول اللہ ! قریش کو ہم سے کیا دشمنی ہے کہ جب وہ آپس میں ملتے ہیں تو خوش ہو کر ملتے ہیں۔ اور جب ہم سے ملتے ہیں تو اس طرح ملتے ہیں۔ اس پر نبی پاک صلی اللہ علیہ و سلم کو بھی غصہ آ گیا، یہاں تک کہ آپ صلی اللہ علیہ و سلم کا چہرہ انور سرخ ہو گیا۔ پھر فرمایا اس ذات کی قسم جس کے قبضہ قدرت میں میری جان ہے، تم میں سے کسی شخص کے دل میں ایمان اس وقت تک داخل نہیں ہو سکتا جب تک وہ تمہیں اللہ اور اس کے رسول کے لئے محبوب نہ رکھے۔ پھر فرمایا اے لوگو ! جس نے میرے چچا کو تکلیف پہنچائی اس نے مجھے تکلیف پہنچائی، کیوں کہ چچا باپ کی طرح ہوتا ہے۔ یہ حدیث حسن صحیح ہے۔

٭٭ احمد بن ابراہیم دورقی، شبابہ، ورقاء، ابو زناد، اعرج، حضرت ابو ہریرہ رضی اللہ عنہ سے روایت ہے کہ نبی اکرم صلی اللہ علیہ و سلم نے فرمایا کہ حضرت عباس اللہ کے رسول صلی اللہ علیہ و سلم کے چچا ہیں۔ اور چچا باپ کی طرح ہوتا ہے۔ یہ حدیث حسن غریب ہے۔ ہم اس حدیث کو ابو زناد کی روایت سے صرف اسی سند سے جانتے ہیں۔

٭٭ احمد بن ابراہیم دورقی، وہب بن جریر، اعمش، عمرو بن مرۃ، ابو البختری، حضرت علی رضی اللہ عنہ سے روایت ہے کہ نبی اکرم صلی اللہ علیہ و سلم نے عمر رضی اللہ عنہ سے عباس رضی اللہ عنہ کے بارے میں فرمایا کہ چچا باپ کی طرح ہوتا ہے، کیوں کہ عمر رضی اللہ عنہ نے ان سے صدقہ کے متعلق کوئی بات کی تھی۔ یہ حدیث حسن ہے۔

٭٭ ابراہیم بن سعید جوہری، عبدالوہاب بن عطاء، ثور بن یزید، مکحول، کریب، حضرت ابن عباس رضی اللہ عنہما سے روایت ہے کہ رسول اللہ صلی اللہ علیہ و سلم نے ایک مرتبہ عباس رضی اللہ عنہ سے فرمایا کہ پیر کے دن صبح آپ اپنے بیٹوں کو لے کر میرے پاس آئیں تاکہ میں آپ لوگوں کے لئے ایسی دعا کروں جس سے اللہ تعالیٰ آپ کو اور آپ کے بیٹوں کو نفع پہنچائے، چنانچہ ہم ان کے ساتھ گئے۔ آپ صلی اللہ علیہ و سلم نے ہمیں ایک چادر اوڑھا دی اور پھر دعا کی کہ اے اللہ ! عباس اور ان کے بیٹوں کی مغفرت فرما۔ ظاہری بھی اور باطنی بھی (ایسی مغفرت کہ) کوئی گناہ باقی نہ رہے۔ اے اللہ ! انہیں اپنے بیٹوں کا حق ادا کرنے کی توفیق عطا فرما۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔

حضرت جعفر بن ابی طالب رضی اللہ عنہ کے مناقب

علی بن حجر، عبداللہ بن جعفر، علاء بن عبدالرحمن، عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ میں نے جعفر کو جنت میں فرشتوں کے ساتھ اڑتے ہوئے دیکھا ہے۔ یہ حدیث ابو ہریرہ رضی اللہ عنہ کی روایت سے غریب ہے، اس حدیث کو ہم صرف عبداللہ بن جعفر کی روایت سے جانتے ہیں۔ یحیی بن معین وغیرہ انہیں ضعیف کہتے ہیں۔ یہ علی بن مدینی کے والد ہیں۔ اس باب میں حضرت ابن عباس رضی اللہ عنہما سے بھی روایت ہے۔

٭٭ محمد بن بشار، عبدالوہاب ثقفی، خالد حذاء، عکرمہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم کے بعد کسی شخص نے یہ کام جعفر سے بہتر نہیں کئے، جوتی پہننا، سواری پر سوار ہونا اور اونٹ کی کاٹھی پر چڑھنا۔ یہ حدیث حسن صحیح غریب ہے 

٭٭ محمد بن اسماعیل، عبید اللہ بن موسی، اسرائیل، ابو اسحاق، حضرت براء بن عازب رضی اللہ عنہ سے روایت ہے کہ نبی اکرم صلی اللہ علیہ و سلم نے جعفر بن ابی طالب سے فرمایا کہ تم صورت اور سیرت دونوں میں مجھ سے مشابہت رکھتے ہو۔ اس حدیث میں ایک قصہ ہے۔ یہ حدیث حسن صحیح ہے۔

٭٭ ابوسعید اشج، اسماعیل بن ابراہیم ابو یحیی تیمی، ابراہیم ابو اسحاق مخزومی، سعید مقبری، حضرت ابو ہریرہ رضی اللہ عنہ سے روایت ہے کہ میں ہمیشہ صحابہ کرام سے قرآن کریم کی آیات کی تفسیر پوچھا کرتا تھا۔ اگرچہ میں خود اس سے زیادہ بھی جانتا ہوتا۔ صرف اس لئے کہ وہ مجھے کھانا کھلا دے، چنانچہ اگر میں جعفر سے کوئی چیز پوچھتا تو وہ ہمیشہ مجھے اپنے ساتھ گھر لے جا کر ہی جواب دیتے اور اپنی بیوی سے کہتے اسماء ہمیں کھانا کھلاؤ۔ جب وہ کھانا کھلا دیتیں تو جواب دیتے۔ حضرت جعفر مسکینوں سے محبت کرتے تھے۔ اسی لئے نبی اکرم صلی اللہ علیہ و سلم انہیں ابو مساکین کہا کرتے تھے۔ یہ حدیث غریب ہے۔ ابو اسحاق مخزومی کا نام ابراہیم بن فضل مدینی ہے۔ بعض محدثین ان کے حافظے پر اعتراض کرتے ہیں۔

ابو محمد حسن بن علی بن ابی طالب رضی اللہ عنہ اور حسین بن علی بن ابی طالب رضی اللہ عنہ کے مناقب

محمود بن غیلان، ابو داؤد حفری، سفیان، یزید بن ابی زیاد، ابن ابی نعم، حضرت ابو سعید رضی اللہ عنہ سے روایت ہے رسول اللہ صلی اللہ علیہ و سلم نے فرمایا کہ حسن رضی اللہ اور حسین رضی اللہ عنہ جنت کے جوانوں کے سردار ہیں۔ سفیان بھی جریر اور ابن فضیل سے اسی کی مانند روایت کرتے ہیں۔ یہ حدیث صحیح حسن ہے اور ابن ابی نعم کا نام عبدالرحمن بن ابی نعم بجلی کوفی ہے۔

٭٭ سفیان بن وکیع وعبد بن حمید، خالد بن مخلد، موسیٰ بن یعقوب زمعی، عبداللہ بن ابی بکر بن زید بن مہاجر، حسن بن اسامہ بن زید، حضرت اسامہ بن زید رضی اللہ عنہ فرماتے ہیں کہ ایک رات میں کسی کام سے نبی اکرم صلی اللہ علیہ و سلم کے پاس گیا، آپ صلی اللہ علیہ و سلم اپنے اوپر کچھ لپیٹے ہوئے تھے مجھے معلوم نہیں کہ وہ کیا تھا۔ جب میں کام سے فارغ ہوا تو پوچھا یہ کیا ہے ؟ آپ صلی اللہ علیہ و سلم نے کھولا تو آپ صلی اللہ علیہ و سلم کے کولہے پر حسن اور حسین رضی اللہ عنہما تھے۔ آپ صلی اللہ علیہ و سلم نے فرمایا یہ دونوں میرے اور میری بیٹی کے بیٹے ہیں۔ اے اللہ ! میں ان سے محبت کرتا ہوں تو بھی ان سے محبت فرما اور جو ان سے محبت کرے اس سے بھی محبت فرما۔ یہ حدیث حسن غریب ہے۔

٭٭ عقبہ بن مکرم بصری عمی، وہب بن جریر بن حازم، ان کے والد، محمد بن ابی یعقوب، حضرت عبدالرحمن ابی نعم فرماتے ہیں کہ ایک عراقی نے ابن عمر رضی اللہ عنہما سے مچھر کے خون کے متعلق پوچھا کہ اگر کپڑے کو لگ جائے تو کیا حکم ہے ؟ فرمانے لگے دیکھو یہ مچھر کے خون کا حکم پوچھ رہا ہے، اور انہی لوگوں نے رسول اللہ صلی اللہ علیہ و سلم کے فرزند (حضرت حسین) کو قتل کیا ہے، میں نے نبی اکرم صلی اللہ علیہ و سلم کو فرماتے ہوئے سنا ہے کہ حسن و حسین دونوں میرے دنیا کے پھول ہیں۔ یہ حدیث صحیح ہے۔ شعبہ اس حدیث کو محمد بن ابی یعقوب سے نقل کرتے ہیں اور ابو ہریرہ رضی اللہ عنہ بھی نبی اکرم صلی اللہ علیہ و سلم سے اسی کی مانند نقل کرتے ہیں۔ ابن ابی نعم سے عبدالرحمن بن ابی نعم بجلی مراد ہیں۔

٭٭ ابوسعید اشج، ابو خالد احمر، رزین، حضرت سلمی رضی اللہ عنہ فرماتی ہیں کہ میں ایک مرتبہ ام سلمہ رضی اللہ عنہا کے ہاں گئی تو وہ رو رہی تھیں، میں نے پوچھا کہ کیوں رو رہی ہیں ؟ انہوں نے فرمایا کہ میں نے خواب میں رسول اللہ صلی اللہ علیہ و سلم کو دیکھا کہ آپ صلی اللہ علیہ و سلم کے سر مبارک اور داڑھی پر خاک تھی، میں نے پوچھا تو آپ صلی اللہ علیہ و سلم نے فرمایا کہ میں ابھی حسین کا قتل دیکھ آیا ہوں۔ یہ حدیث غریب ہے۔

٭٭ ابوسعید اشج، عقبہ بن خالد، یوسف بن ابراہیم، حضرت انس بن مالک رضی اللہ عنہ فرماتے ہیں کہ نبی اکرم صلی اللہ علیہ و سلم سے پوچھا گیا کہ آپ اہل بیت میں سے سب سے زیادہ محبت کس سے کرتے ہیں ؟ فرمایا حسن و حسین سے۔ نیز نبی اکرم صلی اللہ علیہ و سلم حضرت فاطمہ رضی اللہ عنہا سے فرمایا کرتے تھے کہ میرے دونوں بیٹوں کو بلاؤ اور پھر انہیں سونگھتے اور اپنے ساتھ چپٹاتے۔ یہ حدیث انس رضی اللہ عنہ کی روایت سے غریب ہے۔

٭٭ محمد بن بشار، محمد بن عبداللہ انصاری، اشعث بن عبدالملک، حسن، حضرت ابو بکرہ رضی اللہ عنہ سے روایت ہے کہ ایک مرتبہ رسول اللہ صلی اللہ علیہ منبر پر چڑھے اور فرمایا کہ میرا یہ بیٹا سید (سردار) ہے۔ یہ دو جماعتوں کے درمیان صلح کرائے گا۔ یہ حدیث حسن صحیح ہے۔ اور اس سے مراد حسن بن علی رضی اللہ عنہما ہیں۔

٭٭ حسین بن حریث، علی بن حسین بن واقد، ان کے والد، عبداللہ بن بریدۃ، حضرت ابو بردہ رضی اللہ عنہ فرماتے ہیں ایک مرتبہ نبی اکرم صلی اللہ علیہ و سلم خطبہ دے رہے تھے کہ اچانک حسن و حسین آ گئے، دونوں نے سرخ قمیص پہنی ہوئی تھی، چلتے تھے تو (چھوٹے ہونے کی وجہ سے ) گرجاتے تھے، آپ صلی علیہ و سلم منبر سے نیچے لائے اور دونوں کو اٹھا کر اپنے سامنے بٹھالیا۔ پھر فرمایا اللہ تعالیٰ سچ فرماتا ہے کہ تمہارے اموال اور تمہاری اولادیں فتنہ (آزمائش) ہیں۔ لہذا دیکھو کہ جب میں نے انہیں دیکھا کہ گر گر کر چل رہے ہیں تو صبر نہ کر سکا اور اپنی بات کاٹ کر انہیں اٹھا لیا۔ یہ حدیث حسن غریب ہے۔ ہم اس حدیث کو صرف حسین بن واقد کی روایت سے جانتے ہیں۔

٭٭ حسن بن عرفۃ، اسماعیل بن عیاش، عبداللہ بن عثمان بن خثیم، سعید بن راشد، حضرت یعلی بن مرہ رضی اللہ عنہ سے روایت ہے کہ نبی اکرم صلی اللہ علیہ و سلم نے فرمایا کہ حسین مجھ سے ہے اور میں اس سے۔ اللہ بھی اس سے محبت کرتے ہیں جو حسین سے محبت کرتا ہے۔ حسین بھی نواسوں میں سے ایک نواسہ ہے۔ یہ حدیث حسن ہے۔

٭٭ محمد بن یحیی، عبدالرزاق، معمر، زہری، حضرت انس بن مالک رضی اللہ عنہ سے روایت ہے کہ لوگوں میں حسین سے زیادہ کوئی نبی اکرم صلی اللہ علیہ و سلم سے مشابہت نہیں رکھتا تھا۔ یہ حدیث حسن صحیح ہے۔

٭٭ محمد بن بشار، یحیی بن سعید، اسماعیل بن ابی خالد، حضرت ابو جحیفہ رضی اللہ عنہ سے روایت ہے کہ میں نے نبی اکرم صلی اللہ علیہ و سلم کو دیکھا کہ حسن بن علی آپ صلی اللہ علیہ و سلم کے زیادہ مشابہ تھے۔ یہ حدیث حسن صحیح ہے۔ اور اس باب میں حضرت ابو بکر صدیق، ابن عباس اور ابن زبیر رضی اللہ عنہم سے بھی احادیث منقول ہیں۔

٭٭ خلاد بن اسلم بغدادی، نضر بن شمیل، ہشام بن حسان، حفصہ بنت سیرین، حضرت انس بن مالک رضی اللہ عنہ فرماتے ہیں کہ میں اس وقت ابن زیاد کے پاس تھا، جب حضرت حسین رضی اللہ عنہ کا سر مبارک لایا گیا وہ یعنی ابن زیادہ اپنی چھڑی ان کی ناک میں پھیرتے ہوئے کہنے لگا کہ میں نے اس طرح کا حسن نہیں دیکھا تو اس کا کیوں تذکرہ کیا جائے۔ حضرت انس رضی اللہ عنہ فرماتے ہیں میں نے کہا یہ نبی اکرم صلی اللہ علیہ و سلم سے زیادہ مشابہت رکھتے تھے۔ یہ حدیث حسن صحیح غریب ہے۔

٭٭ عبد اللہ بن عبدالرحمن، عبید اللہ بن موسی، اسرائیل، ابو اسحاق، ہانی بن ہانی، حضرت علی رضی اللہ عنہ سے روایت ہے کہ حسن سینے سے سر تک نبی اکرم صلی اللہ علیہ و سلم کے سب سے زیادہ مشابہ تھے اور حسین سینے سے نیچے تک۔ یہ حدیث حسن غریب ہے۔

٭٭ واصل بن عبدالاعلی، ابو معاویہ، اعمش، حضرت عمارہ بن عمیر فرماتے ہیں کہ جب عبید اللہ بن زیاد اور اس کے ساتھیوں کے سر لا کر رحبہ کی مسجد میں ڈال دیئے گئے تو میں بھی وہاں گیا۔ جب وہاں پہنچا تو لوگ کہنے لگے وہ آ گیا وہ آ گیا۔ دیکھا تو وہ ایک سانپ تھا جو آیا سروں میں ہوتا ہوا عبید اللہ بن زیادہ نتھنوں میں گھس گیا۔ تھوڑی دیر بعد نکلا اور چلا گیا یہاں تک کہ غائب ہو گیا۔ پھر لوگ کہنے لگے وہ آ گیا وہ آ گیا، اس نے دو یا تین مرتبہ اسی طرح کیا۔

٭٭ عبد اللہ بن عبدالرحمن، اسحاق بن منصور، محمد بن یوسف، اسرائیل، میسرۃ بن حبیب، منہال بن عمرو، زر بن حبیش، حضرت حذیفہ رضی اللہ عنہ سے روایت ہے کہ میری والدہ نے پوچھا کہ تم رسول اللہ صلی اللہ علیہ و سلم کی خدمت میں کتنے دن بعد حاضر ہوتے ہو؟ عرض کیا اتنے دنوں سے میرا آنا جانا چھوٹا ہوا ہے، اس پر وہ بہت ناراض ہوئیں، میں نے کہا اچھا اب جانے دیجئے، میں آج ہی نبی اکرم صلی اللہ علیہ و سلم کی خدمت میں حاضر ہو کر آپ صلی اللہ علیہ و سلم کے ساتھ مغرب کی نماز پڑھوں گا، ان سے اپنی اور آپ کی مغفرت کی دعا کرنے کے لئے کہوں گا۔ میں گیا اور آپ صلی اللہ علیہ و سلم کے ساتھ مغرب پڑھی۔ پھر آپ صلی اللہ علیہ و سلم عشاء تک نماز میں مشغول رہے اور پھر عشاء پڑھ کر لوٹے۔ میں آپ صلی اللہ علیہ و سلم کے پیچھے ہو لیا۔ آپ صلی اللہ علیہ و سلم نے میری آواز سنی تو پوچھا کون ہے ؟ حذیفہ ! میں نے عرض کیا جی ہاں ! فرمایا تمہیں کیا کام ہے ؟ اللہ تمہاری اور تمہاری والدہ کی مغفرت کرے، پھر آپ صلی اللہ علیہ و سلم نے فرمایا یہ ایک ایسا فرشتہ جو آج کی رات سے پہلے کبھی زمین پر نہیں اترا، آج اس نے اپنے رب سے مجھے سلام کرنے اور یہ خوشخبری دینے کے لئے آنے کی اجازت چاہی کہ فاطمہ جنتی عورتوں کی سردار اور حسن و حسین جنت کے جوانوں کے سردار ہوں گے۔ یہ حدیث اس سند سے حسن غریب ہے۔ ہم اس حدیث کو صرف اسرائیل کی روایت سے جانتے ہیں۔

٭٭ محمود بن غیلان، ابو اسامہ، فضیل بن مرزوق، عدی بن ثابت، حضرت براء سے روایت ہے کہ رسول اللہ صلی اللہ علیہ و سلم نے حسن و حسین کو دیکھا تو دعا کی کہ یا اللہ ! میں ان سے محبت کرتا ہوں تو بھی انہیں محبوب رکھ۔ یہ حدیث حسن صحیح ہے۔

٭٭ محمد بن بشار، ابو عامر عقدی، زمعۃ بن صالح، سلمہ بن وہرام، عکرمہ، حضرت ابن عباس رضی اللہ عنہما سے روایت ہے کہ ایک مرتبہ نبی اکرم صلی اللہ علیہ و سلم حسن بن علی رضی اللہ عنہما کو کندھے پر بٹھائے ہوئے تھے کہ ایک شخص نے کہا اے لڑکے تم کتنی بہترین سواری پر سوار ہو۔ آپ صلی اللہ علیہ و سلم نے فرمایا کہ سوار بھی تو بہترین ہے۔ یہ حدیث غریب ہے۔ ہم اس حدیث کو صرف اسی سند سے جانتے ہیں۔ اور زمعہ بن صالح کو بعض علماء نے حفظ کے اعتبار سے ضعیف کہا ہے۔

٭٭ محمد بن بشار، محمد بن جعفر، شعبہ، عدی بن ثابت، حضرت براء بن عازب رضی اللہ عنہ فرماتے ہیں کہ ایک مرتبہ میں نبی اکرم صلی اللہ علیہ و سلم کو حسن بن علی رضی اللہ عنہما کو کندھے پر بٹھائے ہوئے یہ دعا کرتے ہوئے سنا کہ یا اللہ میں اس سے محبت کرتا ہوں تو بھی اس سے محبت فرما۔ یہ حدیث حسن صحیح ہے۔

نبی اکرم صلی اللہ علیہ و سلم کے اہل بیت کے مناقب

نصر بن عبدالرحمن کوفی، زید بن حسن، جعفر بن محمد، محمد، حضرت جابر بن عبداللہ رضی اللہ عنہ سے روایت ہے کہ میں نے نبی اکرم صلی اللہ علیہ و سلم کو حج کے موقع پر اپنی اونٹنی قصوی پر سوار ہو کر عرفات کے میدان میں خطبہ دیتے ہوئے دیکھا۔ آپ صلی اللہ علیہ و سلم نے فرمایا اے لوگو ! میں تم لوگوں میں دو چیزیں چھوڑ کر جا رہا ہوں اگر انہیں پکڑے رکھو گے تو کبھی گمراہ نہیں ہو گے۔ ایک قرآن مجید اور دوسرے میرے اہل بیت۔ اس باب میں حضرت ابو ذر، ابو سعید، زید بن ارقم اور حذیفہ بن اسید رضی اللہ عنہم سے بھی روایت ہے۔ یہ حدیث اس سند سے حسن غریب ہے۔ زید بن حسن سے سعد بن سلیمان اور کئی حضرات روایت کرتے ہیں۔

٭٭ قتیبہ بن سعید، محمد بن سلیمان اصبہانی، یحیی بن عبید، عطاء، عمر بن ابی سلمہ رضی اللہ عنہ رسول اللہ صلی اللہ علیہ و سلم کے پروردہ عمرو بن ابی سلمہ رضی اللہ عنہ فرماتے ہیں کہ آیت (اِنَّمَا یُرِیْدُ اللّٰہُ لِیُذْہِبَ عَنْکُمُ الرِّجْسَ اَہْلَ الْبَیْتِ وَیُطَہِّرَکُمْ تَطْہِیْرًا  33ۚ) 33۔ الاحزاب:33) (یعنی اہل بیت ! اللہ چاہتا ہے کہ تمہاری ناپاکی کو دور کر دے ) ام سلمہ رضی اللہ عنہا کے گھر میں نازل ہوئی تو آپ صلی اللہ علیہ و سلم نے حضرت فاطمہ، حسن اور حسین رضی اللہ عنہم کو بلایا اور ان پر ایک چادر ڈال دی۔ علی رضی اللہ آپ کے پیچھے تھے۔ چنانچہ آپ صلی اللہ علیہ و سلم نے ان سب پر چادر ڈالنے کے بعد فرمایا اے اللہ ! یہ میرے اہل بیت ہیں ان سے ناپاکی کو دور کر دے اور انہیں اچھی طرح پاک کر دے۔ اس پر ام سلمہ نے عرض کیا یا رسول اللہ ! میں بھی انہی میں سے ہوں۔ آپ صلی اللہ علیہ و سلم نے فرمایا تم اپنی جگہ ہو اور بھلائی پر ہو۔ اس باب میں حضرت ام سلمہ، معقل بن یسار، ابو حمراء اور انس رضی اللہ عنہ سے بھی روایت ہے۔ یہ حدیث اس سند سے غریب ہے۔

٭٭ علی بن منذری کوفی، محمد بن فضیل، اعمش، عطیہ، ابو سعید اعمش، حبیب بن ابی ثابت، حضرت زید بن ارقم رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ میں تم میں وہ چیزیں چھوڑ کر جا رہا ہوں کہ اگر تم اسے پکڑے رکھو گے تو کبھی گمراہ نہیں ہو گے۔ ان میں سے ایک دوسری سے بہت بڑی ہے اور جو بڑی ہے وہ اللہ کی کتاب ہے، گویا کہ آسمان سے زمین تک ایک رسی لٹک رہی ہے اور دوسری میرے اہل بیت۔ یہ دونوں حوض (کوثر) پر پہنچنے تک کبھی جدا نہیں ہوں گے۔ پس دیکھو کہ تم میرے بعد ان سے کیا سلوک کرتے ہو۔ یہ حدیث حسن غریب ہے۔

٭٭ ابن ابی عمر، سفیان، کثیرالنواء، ابو ادریس، مسیب بن نجبۃ، حضرت علی بن ابی طالب رضی اللہ عنہ فرماتے ہیں کہ رسول اللہ صلی اللہ علیہ و سلم نے فرمایا کہ ہر نبی کو اللہ تعالیٰ نے سات نجباء یا فرمایا کہ نقباء عطا فرمائے ہیں جو اس کے رفقاء ہوتے ہیں لیکن مجھے چودہ عطا کئے ہیں۔ راوی کہتے ہیں کہ ہم نے پوچھا وہ کون ہیں ؟ آپ صلی اللہ علیہ و سلم نے ارشاد فرمایا میں میرے دونوں بیٹے جعفر ابو بکر عمر مصعب بن عمیر بلال سلمان عمار مقداد حذیفہ اور عبداللہ بن مسعود رضی اللہ عنہم۔ یہ حدیث اس سند سے حسن غریب ہے اور حضرت علی رضی اللہ عنہ سے موقوفاً منقول ہے۔

٭٭ ابوداؤد سلیمان بن اشعث، یحیی بن معین، ہشام بن یوسف، عبداللہ بن سلیمان نوفلی، محمد بن علی بن عبداللہ بن عباس، حضرت ابن عباس رضی اللہ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا کہ اللہ سے محبت کرو اس لئے کہ وہ تمہیں اپنی نعمتوں میں سے کھلاتا ہے اور مجھ سے اللہ کی محبت کی وجہ محبت کرو اور اسی طرح میرے اہل بیت سے میری وجہ سے (محبت کرو)۔ یہ حدیث حسن غریب ہے۔ ہم اس حدیث کو صرف اسی سند سے جانتے ہیں۔

حضرت معاذ بن جبل زید بن ثابت ابی بن کعب اور ابو عبید بن جراح رضی اللہ عنہم کے مناقب

سفیان بن وکیع، حمید بن عبدالرحمن، داؤد عطار، معمر، قتادۃ، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ میری امت میں ان پر سب سے زیادہ رحم کرنے والے ابو بکر ہیں۔ اللہ کے حکم کی تعمیل میں سب سے زیادہ سخت عمر، سب سے زیادہ با حیا عثمان بن عفان، حلال و حرام کا سب سے زیادہ علم رکھنے والے معاذ بن جبل، سب سے زیادہ علم میراث جاننے والے زید بن ثابت اور سب سے زیادہ قرات جاننے والے ابی بن کعب رضی اللہ عنہم ہیں۔ پھر ہر امت کا امین ہوتا ہے۔ اس امت کے امین ابو عبیدہ بن جراح رضی اللہ عنہ ہیں۔ یہ حدیث غریب ہے۔ ہم اس حدیث کو قتادہ کی روایت سے صرف اسی سند سے جانتے ہیں۔ ابو قلابہ بھی انس رضی اللہ عنہ سے اسی کی مانند مرفوع حدیث نقل کرتے ہیں۔

٭٭ محمد بن بشار، عبدالوہاب بن عبدالمجید ثقفی، خالد حذاء، ابو قلابہ، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و سلم نے ابی بن کعب سے فرمایا کہ اللہ تعالیٰ نے مجھے حکم دیا کہ میں تمہیں سورۃ البینہ پڑھ کر سناؤں۔ انہوں نے پوچھا کیا میرا نام لے کر؟ آپ صلی اللہ علیہ و سلم نے فرمایا ہاں، اس پر وہ (یعنی ابی بن کعب) رونے لگے۔ یہ حدیث حسن صحیح ہے اور ابی بن کعب بھی یہی حدیث نبی اکرم صلی اللہ علیہ و سلم سے نقل کرتے ہیں۔

٭٭ محمد بن بشار، یحیی بن سعید، شعبہ، قتادۃ، حضرت انس بن مالک رضی اللہ عنہ سے روایت ہے کہ نبی اکرم صلی اللہ علیہ و سلم کے زمانے میں انصار میں سے چار آدمیوں نے قرآن جمع کیا۔ حضرت ابی بن کعب، معاذ بن جبل، زید بن ثابت اور ابو زید رضی اللہ عنہم۔ راوی کہتے ہیں کہ میں نے حضرت انس بن مالک رضی اللہ عنہ سے پوچھا کون سے ابو زید؟ انہوں نے فرمایا کہ میرے ایک چچا ہیں۔ یہ حدیث حسن صحیح ہے۔

٭٭ قتیبہ، عبدالعزیز بن محمد، سہیل بن ابی صالح، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ ابو بکر کتنے بہترین انسان ہیں، اسی طرح عمر، ابو عبیدہ اسید بن حضیر، ثابت بن قیس، معاذ بن جبل اور معاذ بن عمرو بن جموح بھی کیا خوب لوگ ہیں۔ یہ حدیث حسن ہے۔ ہم اس حدیث کو صرف اسی سند سے جانتے ہیں۔

٭٭ محمود بن غیلان، وکیع، سفیان، ابو اسحاق، صلۃ بن زفر، حضرت حذیفہ بن یمان رضی اللہ عنہ فرماتے ہیں کہ ایک قوم کا سردار اور اس کا نائب نبی اکرم صلی اللہ علیہ کی خدمت میں حاضر ہوئے اور عرض کیا کہ ہمارے ساتھ کسی امین کو بھیجئے۔ آپ صلی اللہ علیہ و سلم نے فرمایا کہ میں تم لوگوں کے ساتھ ایسا امین بھیجوں گا جو حقیقت میں امین ہو گا۔ راوی فرماتے ہیں کہ اس پر لوگ اس خدمت کے انجام دینے کی تمنا کرنے لگے۔ پھر آپ صلی اللہ علیہ و سلم نے ابو عبیدہ کو بھیجا۔ ابو اسحاق (حدیث کے راوی) جب یہ حدیث صلہ سے بیان کرتے تو فرماتے کہ میں نے یہ حدیث ساٹھ سال پہلے سنی تھی۔ یہ حدیث حسن صحیح ہے اور عمرو انس رضی اللہ عہنما بھی نبی اکرم صلی اللہ علیہ و سلم سے نقل کرتے ہیں کہ آپ صلی اللہ علیہ و سلم نے فرمایا ہر امت کا امین ہوتا ہے اس امت کا امین ابو عبیدہ ہے۔

حضرت سلمان فارسی رضی اللہ عنہ کے مناقب

سفیان بن وکیع، وکیع، حسن بن صالح، ابو ربیعہ ایادی، حسن، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا جنت تین آدمیوں کی مشتاق ہے۔ علی، عمار اور سلمان رضی اللہ عنہ۔ یہ حدیث حسن غریب ہے۔ ہم اس حدیث کو صرف حسن بن صالح کی روایت سے جانتے ہیں۔

حضرت عمار بن یاسر رضی اللہ عنہ کے مناقب

محمد بن بشار، عبدالرحمن بن مہدی، سفیان، ابو اسحاق، ہانی بن ہانی، حضرت علی رضی اللہ عنہ سے روایت ہے کہ عمار بن یاسر رضی اللہ عنہ حاضر ہوئے اور رسول اللہ صلی اللہ علیہ و سلم سے اجازت چاہی تو آپ صلی اللہ علیہ و سلم نے فرمایا اسے آنے دو، مرحبا اے پاک ذات اور پاک خصلت والے۔ یہ حدیث حسن صحیح ہے۔

٭٭ قاسم بن دینار کوفی، عبید اللہ بن موسی، عبدالعزیز بن سیاہ، حبیب بن ابی ثابت، عطاء بن یسار، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و سلم نے فرمایا عمار کو جن دو کاموں میں بھی اختیار دیا گیا انہوں نے ان میں سے بہتر ہی کو اختیار کیا۔ یہ حدیث حسن غریب ہے۔ ہم اس حدیث کو اس سند سے صرف عبدالعزیز بن سیاہ کی روایت سے جانتے ہیں۔ یہ کوفی شیخ ہیں۔ محدثین ان سے روایت کرتے ہیں۔ ان کے بیٹے کا نام یزید بن عبدالعزیز ہے۔ یہ بھی ثقہ ہیں۔ ان سے یحیی بن آدم نے احادیث نقل کی ہیں۔

٭٭ محمود بن غیلان، وکیع، سفیان، عبدالملک بن عمیر، مولی ربعی، ربعی بن حراش، حضرت حذیفہ رضی اللہ عنہ سے روایت ہے کہ ہم رسول اللہ صلی اللہ علیہ و سلم کے پاس بیٹھے ہوئے تھے کہ آپ صلی اللہ علیہ و سلم نے فرمایا مجھے معلوم نہیں کہ میں کب تک تم لوگوں میں ہوں لہذا میرے بعد آنے والے ابو بکر و عمر کی اقتداء (پیروی) کرنا، عمار رضی اللہ عنہ کی راہ پر چلنا اور ابن مسعود رضی اللہ عنہ کی بات کی تصدیق کرنا۔ یہ حدیث حسن ہے۔ ابراہیم بن سعد اس حدیث کو سفیان ثوری سے وہ عبدالملک بن عمیر سے وہ ہلال سے (ربعی کے مولی) سے وہ ربعی سے وہ حذیفہ رضی اللہ عنہ سے اور وہ نبی اکرم صلی اللہ علیہ و سلم سے اسی کی مانند نقل کرتے ہیں۔ سالم مرادی کوفی نے بواسطہ عمرو بن حزم اور ربعی بن حراش حضرت حذیفہ رضی اللہ عنہ سے اس کے ہم معنی مرفوع حدیث نقل کی ہے۔

٭٭ ابومصعب مدینی، عبدالعزیز بن محمد، علاء بن عبدالرحمن، عبدالرحمن، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا اے عمار تمہیں بشارت ہو کہ تمہیں باغی لوگ شہید کریں گے۔ اس باب میں حضرت ام سلمہ، عبداللہ بن عمرو، ابو یسر اور حذیفہ سے بھی احادیث منقول ہیں۔ یہ حدیث علاء بن عبدالرحمن کی روایت سے حسن صحیح غریب ہے۔

حضرت ابو ذر غفاری رضی اللہ عنہ کے مناقب

محمود بن غیلا ن، ابن نمیر، اعمش، عثمان بن عمیر ابو الیقظان، ابو حرب بن ابی الاسود دیلی، حضرت عبداللہ بن عمرو رضی اللہ عنہ سے روایت ہے کہ رسول اللہ صلی اللہ علیہ و سلم نے ارشاد فرمایا کہ آسمان نے ابو ذر رضی اللہ عنہ سے زیادہ سچے پر سایہ نہیں کیا اور نہ ہی زمین نے ان سے زیادہ سچے کو اٹھایا۔ اس باب میں حضرت ابو درداء اور ابو ذر رضی اللہ عنہما سے بھی روایت ہے۔ یہ حدیث حسن ہے۔

٭٭ عباس عنبری، نضر بن محمد، عکرمہ بن عمار، ابو زمیل، مالک بن مرثد، مرثد، حضرت ابو ذر رضی اللہ عنہ سے روایت ہے کہ رسول اللہ صلی اللہ علیہ و سلم نے میرے متعلق فرمایا کہ آسمان نے ابو ذر رضی اللہ عنہ سے زیادہ زبان کے سچے اور وعدے کو پورا کرنے والے پر سایہ نہیں کیا اور نہ ہی اس سے زیادہ سچے اور وفا شعار شخص کو زمین نے اٹھایا۔ وہ (یعنی ابو ذر) عیسیٰ بن مریم کے مشابہ ہیں۔ حضرت عمر رضی اللہ عنہ نے رسول اللہ صلی اللہ علیہ و سلم سے اس طرح پوچھا گویا کہ رشک کر رہے ہوں کہ کیا ہم انہیں بتا دیں۔ فرمایا ہاں بتا دو۔ یہ حدیث اس سند سے حسن غریب ہے۔ بعض اس حدیث کو اس طرح نقل کرتے ہیں کہ آپ صلی اللہ علیہ و سلم نے فرمایا کہ ابو ذر زمین پر عیسیٰ بن مریم علیہ السلام کی طرح زہد کے ساتھ زندگی بسر کرتا ہے۔

حضرت عبداللہ بن سلام کے مناقب

علی بن سعید کندی، ابو محیاۃ یحیی بن یعلی، حضرت عبدالملک بن عمیر، حضرت عبداللہ بن سلام کے بھتیجے سے نقل کرتے ہیں کہ جب حضرت عثمان رضی اللہ عنہ کے قتل کا ارادہ کیا گیا تو عبداللہ بن سلام ان کے پاس گئے۔ انہوں نے پوچھا کیوں آئے ہو؟ عرض کیا آپ کی مدد کے لئے۔ حضرت عثمان رضی اللہ عنہ نے فرمایا تم باہر رہ کر لوگوں کو مجھ سے دور رکھو تو یہ میرے لئے تمہارے اندر رہنے سے بہتر ہے۔ وہ (یعنی عبداللہ بن سلام) باہر آئے اور لوگوں سے کہا اے لوگو ! زمانہ جاہلیت میں میرا یہ نام تھا۔ نبی اکرم صلی اللہ علیہ و سلم نے میرا نام عبداللہ رکھا۔ میرے متعلق قرآن کریم کی کئی آیات نازل ہوئیں۔ چنانچہ (وَشَہِدَ شَاہِدٌ مِنْ بَنِی إِسْرَائِیلَ عَلَی مِثْلِہِ فَآمَنَ وَاسْتَکْبَرْتُمْ إِنَّ اللَّہَ لَا یَہْدِی الْقَوْمَ الظَّالِمِینَ اور قُلْ کَفَی بِاللَّہِ شَہِیدًا بَیْنِی وَبَیْنَکُمْ) الآیۃ میرے بارے میں ہی نازل ہوئی ہیں۔ (جان لو کہ) اللہ کی تلوار میان میں ہے اور فرشتے تمہارے اس شہر میں تمہارے ہمسائے ہیں۔ جس میں رسول اللہ صلی اللہ علیہ و سلم رہے تھے۔ لہذا تم لوگ اس شخص کے متعلق اللہ سے ڈرو۔ اللہ کی قسم اگر تم نے اسے قتل کر دیا تو تمہارے ہمسائے فرشتے تم سے دور ہو جائیں گے اور تم پر اللہ کی تلوار میان سے نکل آئے گی جو پھر قیامت تک کبھی میان میں واپس نہیں جائے گی۔ لوگ کہنے لگے اس یہودی کو بھی عثمان رضی اللہ عنہ کے ساتھ قتل کرو۔ یہ حدیث غریب ہے۔ ہم اس حدیث کو صرف عبدالملک بن عمیر کی روایت سے جانتے ہیں۔ شعیب بن صفوان بھی اسے عبدالملک بن عمیر سے وہ عمر بن محمد بن عبداللہ بن سلام سے اور وہ اپنے دادا عبداللہ بن سلام رضی اللہ عنہ سے نقل کرتے ہیں۔

٭٭ قتیبہ، لیث، معاویہ بن صالح، ربیعہ بن یزید، ابو ادریس خولانی، حضرت یزید بن عمرہ کہتے ہیں کہ جب معاذ بن جبل رضی اللہ عنہ کی موت کا وقت قریب آیا تو ان سے درخواست کی گئی کہ اے ابو عبدالرحمن ہمیں وصیت کیجئے۔ انہوں نے فرمایا مجھے بٹھاؤ پھر فرمایا ایمان اور علم اپنی جگہ موجود ہیں جو انہیں تلاش کرے گا وہ یقیناً پالے گا۔ تین مرتبہ یہی فرمانے کے بعد فرمایا علم کو چار شخصوں کے پاس تلاش کرو۔ ایک ابو درداء، دوسرے سلمان فارسی تیسرے عبداللہ بن مسعود اور چوتھے عبداللہ بن سلام، جو یہودی تھے بعد میں مسلمان ہوئے۔ میں نے نبی اکرم صلی اللہ علیہ و سلم کو ان کے بارے میں فرماتے ہوئے سنا کہ وہ ان دس میں سے ہیں جو جنتی ہیں۔ اس باب میں حضرت سعد رضی اللہ عنہ سے بھی روایت ہے۔ یہ حدیث حسن غریب ہے۔

حضرت عبداللہ بن مسعود رضی اللہ عنہ کے مناقب

ابراہیم بن اسماعیل بن یحیی بن سلمہ بن کہیل، حضرت ابن مسعود رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ میرے بعد میرے صحابہ رضی اللہ عنہم میں سے ابو بکر و عمر کی اقتداء (پیروی) کرنا، عمار کے راستے پر چلنا اور عبداللہ بن مسعود رضی اللہ عنہ کے عہد کو لازم پکڑنا (یعنی نصیحت پر عمل کرنا) یہ حدیث اس سند سے عبداللہ بن مسعود رضی اللہ کی روایت سے غریب ہے۔ ہم اس حدیث کو صرف یحیی بن سلمہ بن کہیل کی روایت سے جانتے ہیں۔ اور وہ محدثین کے نزدیک ضعیف ہیں۔ ابو زعراء کا نام عبداللہ بن ہانی ہے لیکن زعراء جن سے شعبہ، ثوری اور ابن عیینہ روایت کرتے ہیں وہ عمرو بن عمرو ہیں۔ وہ ابو حوص کے بھتیجے اور ابن مسعود رضی اللہ عنہ کے دوست ہیں۔

حضرت عبداللہ بن مسعود رضی اللہ عنہ کے مناقب

ابو کریب، ابراہیم بن یوسف بن ابو اسحاق، یوسف، ابو اسحاق، اسود بن یزید، حضرت ابو اسود بن یزید کہتے ہیں کہ میں نے ابو موسیٰ کو فرماتے ہوئے سنا کہ میں اور میرے بھائی جب یمن سے آئے تو صرف عبداللہ بن مسعود رضی اللہ عنہ ہی کے متعلق معلوم ہوتا تھا کہ وہ نبی اکرم صلی اللہ علیہ و سلم کے اہل بیت میں سے ہیں۔ کیوں کہ وہ اور ان کی والدہ اکثر آپ صلی اللہ علیہ و سلم کے پاس آیا جایا کرتے تھے۔ یہ حدیث حسن صحیح ہے۔ سفیان ثوری اسے ابو اسحاق سے روایت کرتے ہیں۔

٭٭ محمد بن بشار، عبدالرحمن بن مہدی، اسرائیل، ابو اسحاق، عبدالرحمن بن یزید کہتے ہیں کہ ہم حذیفہ کے پاس گئے اور ان سے کہا کہ ہمیں وہ شخص بتایئے جو نبی اکرم صلی اللہ علیہ و سلم سے دوسرے لوگوں کی نسبت چال چلن میں زیادہ قریب تھا تاکہ ہم اس سے علم حاصل کریں اور احادیث سنیں۔ انہوں نے فرمایا وہ عبداللہ بن مسعود رضی اللہ عنہ ہی ہیں۔ وہ آپ صلی اللہ علیہ و سلم کے پوشیدہ خانگی حالات سے بھی واقف ہوتے تھے جن کا ہمیں علم تک نہ ہوتا۔ نبی اکرم صلی اللہ علیہ و سلم کے جھوٹ سے محفوظ صحابہ کرام اچھی طرح جانتے ہیں کہ ان سب میں ام عبد کے بیٹے عبداللہ بن مسعود رضی اللہ عنہ کے علاوہ کوئی اللہ تعالیٰ سے اتنا قریب نہیں جتنے وہ ہیں۔ یہ حدیث حسن صحیح ہے۔

٭٭ عبد اللہ بن عبدالرحمن، صاعد حرانی، زہیر، منصور، ابو اسحاق، حارث، حضرت علی رضی اللہ عنہ سے روایت ہے کہ رسول اللہ صلی اللہ علیہ و سلم نے فرمایا کہ اگر میں بغیر مشورے کے کسی لشکر کا امیر مقرر کرتا تو ابن مسعود رضی اللہ عنہ کو کرتا۔ اس حدیث کو ہم صرف حارث کی علی رضی اللہ عنہ کی روایت سے جانتے ہیں۔

٭٭ سفیان بن وکیع، سفیان ثوری، ابو اسحاق، حارث، حضرت علی رضی اللہ عنہم سے روایت کی سفیان بن وکیع نے انہوں نے اپنے والد سے وہ سفیان ثوری سے وہ ابو اسحاق سے وہ حارث سے اور وہ حضرت علی رضی اللہ تعالیٰ عنہ سے نقل کرتے ہیں کہ رسول اللہ صلی اللہ علیہ و آلہ و سلم نے فرمایا اگر میں کسی کو بغیر مشورے کے امیر مقرر کرتا تو ام عبد کے بیٹے (ابن مسعود رضی اللہ تعالیٰ عنہ کو کرتا)۔

٭٭ ہناد، ابو معاویہ، اعمش، شقیق بن سلمہ، مسروق، حضرت عبداللہ بن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا کہ قرآن چار آدمیوں سے سیکھو۔ ابن مسعود رضی اللہ تعالیٰ عنہ، ابی بن کعب رضی اللہ تعالیٰ عنہ، معاذ بن جبل رضی اللہ تعالیٰ عنہ اور حذیفہ رضی اللہ تعالیٰ عنہ کے مولی سالم سے۔ یہ حدیث حسن صحیح ہے۔

٭٭ جراح بن مخلد بصری، معاذ بن ہشام، ہشام، قتادۃ، حضرت خثیمہ بن ابی سبرہ فرماتے ہیں کہ میں مدینہ آیا تو اللہ تعالیٰ سے دعا کی کہ مجھے کوئی نیک دوست عطاء فرما۔ اللہ تعالیٰ نے مجھے ابوہریرہ رضی اللہ تعالیٰ عنہ سے ملوا دیا۔ انکے پاس بیٹھا اور اپنی دعا کے متعلق بتایا۔ انہوں نے پوچھا کہاں کے رہنے والے ہوں ؟ میں نے عرض کیا کہ کوفہ کا رہنے والا ہوں اور خیر کی طلب مجھے یہاں لائی ہے۔ حضرت ابو ہریرہ رضی اللہ تعالیٰ عنہ نے فرمایا کیا تمہارے پاس سعد بن مالک رضی اللہ تعالیٰ عنہ نہیں جن کی دعا قبول ہوتی ہے۔ کیا نبی اکرم صلی اللہ علیہ و آلہ و سلم کے لئے وضو کا پانی رکھنے اور جوتیاں سیدھی کرنے والے ابن مسعود رضی اللہ تعالیٰ عنہ نہیں ؟ کیا نبی اکرم صلی اللہ علیہ و آلہ و سلم کے راز دار حذیفہ رضی اللہ تعالیٰ عنہ نہیں ؟ کیا عمار رضی اللہ تعالیٰ عنہ نہیں جنہیں اللہ تعالیٰ نبی اکرم صلی اللہ علیہ و آلہ و سلم کی دعا کے مطابق شیطان سے دور کر دیا ہے۔؟ اور کیا دو کتابوں والے سلمان رضی اللہ تعالیٰ عنہ نہیں ہیں۔ قتادہ کہتے ہیں کہ دو کتابوں سے مراد انجیل اور قرآن ہیں۔ یہ حدیث حسن غریب صحیح ہے۔ اور خثیمہ، عبد الرحمن بن سبرہ کے بیٹے ہیں سند میں وہ اپنے دادا کی طرف منسوب ہیں۔

حضرت حذیفہ رضی اللہ تعالیٰ عنہ بن یمان رضی اللہ تعالیٰ عنہ کے مناقب

عبد اللہ بن عبدالرحمن، اسحاق بن عیسی، شریک، ابو الیقظان، زاذان، حضرت حذیفہ رضی اللہ تعالیٰ عنہ فرماتے ہیں کہ صحابہ کرام رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم کاش آپ صلی اللہ علیہ و آلہ و سلم کسی کو خلیفہ مقرر فرما دیتے ؟ فرمایا اگر میں خلیفہ مقرر کروں اور پھر تم اسکی نا فرمانی کرو تو عذاب میں مبتلا ہو جاؤ گے لیکن جو چیز تم سے حذیفہ رضی اللہ تعالیٰ عنہ بیان کرے اسکی تصدیق کرنا اور جو عبداللہ بن مسعود رضی اللہ تعالیٰ عنہ پڑھے وہی پڑھنا۔ عبداللہ بن عبد الرحمن راوی کہتے ہیں کہ میں نے اسحاق بن عیسیٰ سے کہا کہ لوگ کہتے ہیں کہ یہ حدیث ابو وائل سے منقول ہے۔ انہوں نے کہا نہیں بلکہ زاذان سے انشاء اللہ۔ یہ حدیث حسن ہے۔ اور شریک سے منقول ہے۔



حضرت زید بن حارثہ رضی اللہ تعالیٰ عنہ کے مناقب

سفیان بن وکیع، محمد بن بکر، ابن جریج، زید بن اسلم، حضرت اسلم سے روایت ہے کہ حضرت عمر رضی اللہ تعالیٰ عنہ نے اسامہ کو بیت المال سے ساڑھے تین ہزار اور عبداللہ بن عمر رضی اللہ تعالیٰ عنہ کو تین ہزار دیئے تو انہوں نے اپنے والد سے کہا کہ آپ نے اسامہ کو مجھ پر فضیلت کیوں دی ہے۔ اللہ کی قسم انہوں نے کسی غزوہ میں مجھ سے سبقت حاصل نہیں کی۔ حضرت عمر رضی اللہ تعالیٰ عنہ نے فرمایا اس لئے کہ اسامہ رضی اللہ تعالیٰ عنہ کے والد زید رضی اللہ تعالیٰ عنہ نبی اکرم صلی اللہ علیہ و آلہ و سلم کو تمہارے باپ سے زیادہ عزیز اور اسامہ تم سے زیادہ محبوب تھے۔ لہذا میں نے نبی اکرم صلی اللہ علیہ و آلہ و سلم کے محبوب شخص کو اپنے محبوب پر مقدم کیا ہے۔ یہ حدیث حسن غریب ہے۔

٭٭ قتیبہ، یعقوب بن عبدالرحمن، موسیٰ بن عقبہ، سالم بن عبداللہ بن عمر، حضرت عبداللہ بن عمر رضی اللہ تعالیٰ عنہ فرماتے ہیں کہ ہم زید بن حارثہ کو زید بن محمد صلی اللہ علیہ و آلہ و سلم ہی کہا کرتے تھے۔ یہاں تک کہ یہ آیت نازل ہوئی (اُدْعُوْہُمْ لِاٰبَآىِٕہِمْ ہُوَ اَقْسَطُ عِنْدَ اللّٰہِ ) 33۔ الاحزاب:5) (یعنی انہیں ان کا اصل باپ ہی کی طرف منسوب کیا کرو) یہ حدیث صحیح ہے۔

٭٭ جراح بن مخلد، محمد بن عمر بن رومی، علی بن مسہر، اسماعیل بن ابی خالد، ابو عمرو شیبانی، حضرت جبلہ بن حارث فرماتے ہیں کہ میں نبی اکرم صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم میرے ساتھ میرے بھائی زید کو بھیج دیجئے۔ آپ صلی اللہ علیہ و آلہ و سلم نے فرمایا وہ یہ ہے اگر تمہارے ساتھ جانا چاہے تو میں نہیں روکتا۔ زید نے عرض کیا یا رسول اللہ صلی اللہ علیہ و آلہ و سلم اللہ کی قسم میں آپ صلی اللہ علیہ و آلہ و سلم کی صحبت چھوڑ کر کسی کو اختیار نہیں کر سکتا۔ جبکہ فرماتے ہیں کہ میں نے دیکھا کہ میرے بھائی کی رائے سے میری رائے افضل تھی۔ یہ حدیث حسن غریب ہے۔ ہم اس کو صرف ابن رومی کی روایت سے جانتے ہیں۔ وہ علی بن مسہر سے روایت کرتے ہیں۔

٭٭ احمد بن حسن، عبداللہ بن مسلمہ، مالک بن انس، عبداللہ بن دینار، حضرت ابن عمر رضی اللہ تعالیٰ عنہما کہتے ہیں کہ ایک مرتبہ رسول اللہ صلی اللہ علیہ و آلہ و سلم نے ایک لشکر بھیجا اور اس کا امیر اسامہ یزید رضی اللہ تعالیٰ عنہ کو مقرر کر دیا لوگ انکی امارت پر بھی طعن کرتے تھے۔ اللہ کی قسم ! وہ امارت کا مستحق اور میرے نزدیک سب سے عزیز تھا اور اسکے بعد یہ میرے نزدیک سب سے عزیز ہے۔ یہ حدیث حسن صحیح ہے۔ علی بن حجر اسے اسماعیل بن جعفر سے وہ عبداللہ بن دینار سے وہ ابن عمر رضی اللہ تعالیٰ عنہ سے اور وہ نبی اکرم صلی اللہ علیہ و آلہ و سلم سے اسی کی مانند نقل کرتے ہیں۔

حضرت اسامہ بن زید رضی اللہ تعالیٰ عنہ کے مناقب

ابو کریب، یونس بن بکیر، محمد بن اسحاق، سعید بن عبید بن سباق، محمد بن اسامہ بن زید، حضرت اسامہ بن زید رضی اللہ تعالیٰ عنہ فرماتے ہیں کہ جب رسول اللہ صلی اللہ علیہ و آلہ و سلم کا مرض بڑھا تو میں اور کچھ لوگ مدینہ واپس آئے۔ جب میں رسول اللہ صلی اللہ علیہ و آلہ و سلم کے پاس داخل ہوا تو آپ صلی اللہ علیہ و آلہ و سلم کی زبان بند ہو چکی تھی۔ لہذا آپ صلی اللہ علیہ و آلہ و سلم نے کوئی بات نہیں کی لیکن اپنے ہاتھ مجھ پر رکھتے اور انہیں اٹھاتے۔ میں جانتا تھا کہ آپ صلی اللہ علیہ و آلہ و سلم میرے لئے دعا فرما رہے ہیں۔ یہ حدیث حسن غریب ہے۔

٭٭ حسین بن حریث، فضل بن موسی، طلحہ بن یحیی، عائشہ بنت طلحہ، ام المومنین حضرت عائشہ رضی اللہ تعالیٰ عنہا فرماتی ہیں کہ نبی اکرم صلی اللہ علیہ و آلہ و سلم نے اسامہ رضی اللہ تعالیٰ عنہ کی ناک پونچھنے کا ارادہ کیا تو میں نے عرض کیا کہ آپ صلی اللہ علیہ و آلہ و سلم چھوڑیے میں ناک صاف کر دیتی ہوں۔ آپ صلی اللہ علیہ و آلہ و سلم نے فرمایا عائشہ (رضی اللہ تعالیٰ عنہا) اس سے محبت کرو کیونکہ میں اس سے محبت کرتا ہوں۔ یہ حدیث حسن غریب ہے۔

٭٭ احمد بن حسن، موسیٰ بن اسماعیل، ابو عوانہ، عمربن ابی سلمہ بن عبدالرحمن، ان کے والد، حضرت اسامہ زید رضی اللہ تعالیٰ عنہ فرماتے ہیں کہ میں ایک مرتبہ بیٹھا ہوا تھا کہ علی رضی اللہ تعالیٰ عنہ آئے عباس رضی اللہ تعالیٰ عنہ آئے اور مجھ سے کہا کہ اے اسامہ نبی اکرم صلی اللہ علیہ و آلہ و سلم سے ہمارے لئے اجازت مانگو۔ میں نے نبی اکرم صلی اللہ علیہ و آلہ و سلم سے پوچھا تو آپ صلی اللہ علیہ و آلہ و سلم نے فرمایا کیا تم جانتے ہو کہ یہ دونوں کیوں آئے ہیں ؟ میں نے عرض کیا نہیں۔ آپ صلی اللہ علیہ و آلہ و سلمی فرمایا لیکن میں جانتا ہوں، انہیں اجازت دے دو وہ اندر آئے اور عرض کیا یا رسول اللہ صلی اللہ علیہ و آلہ و سلم ہم آپ سے یہ پوچھنے آئے ہیں کہ آپ صلی اللہ علیہ و آلہ و سلم کے نزدیک آپ صلی اللہ علیہ و آلہ و سلم کے اہل میں سے آپ صلی اللہ علیہ و آلہ و سلم کس سے زیدہ محبت کرتے ہیں۔ آپ صلی اللہ علیہ و آلہ و سلم نے فرمایا فاطمہ رضی اللہ تعالیٰ عنہ بنت محمد سے۔ عرض کیا ہم آپکی اولاد کے متعلق نہیں پوچھ رہے بلکہ گھر والوں کے متعلق پوچھ رہے ہیں۔ آپ صلی اللہ علیہ و آلہ و سلم نے فرمایا ان میں سے میرے نزدیک وہ سب سے زیادہ محبوب ہے جس پر اللہ نے اور میں نے انعام کیا اور وہ اسامہ بن زید رضی اللہ تعالیٰ عنہ ہے۔ انہوں نے پوچھا ان کے بعد؟ آپ صلی اللہ علیہ و آلہ و سلم سے فرمایا علی بن ابی طالب رضی اللہ تعالیٰ عنہ۔ حضرت عباس رضی اللہ تعالیٰ عنہ کہنے لگے یا رسول اللہ ( صلی اللہ علیہ و آلہ و سلم) آپ صلی اللہ علیہ و آلہ و سلم کے چچا کو آخر میں کر دیا۔ آپ صلی اللہ علیہ و آلہ و سلم نے فرمایا علی رضی اللہ تعالیٰ عنہ نے آپ (یعنی عباس رضی اللہ تعالیٰ عنہ) سے پہلے ہجرت کی ہے۔ یہ حدیث حسن ہے۔ شعبہ نے عمر بن ابی سلمہ کو ضعیف کہا ہے۔

حضرت جریر بن عبداللہ بجلی رضی اللہ تعالیٰ عنہ کے مناقب

احمد بن منیع، معاویہ بن عمرو ازدی، زائدہ، بیان، قیس بن ابی حازم، حضرت جریر بن عبداللہ سے روایت ہے کہ جب سے میں مسلمان ہوا نبی اکرم صلی اللہ علیہ و آلہ و سلم نے مجھے اپنے پاس آنے سے کبھی نہیں روکا اور آپ صلی اللہ علیہ و آلہ و سلم جب بھی مجھے دیکھتے مسکراتے ہوئے دیکھتے۔ یہ حدیث حسن صحیح ہے۔

٭٭ احمد بن منیع، معاویہ بن عمرو، زائدہ، اسماعیل بن ابی خالد، قیس، حضرت جریر بن عبداللہ سے روایت ہے کہ جب سے میں مسلمان ہوا ہوں نبی اکرم صلی اللہ علیہ و آلہ و سلم نے مجھے اپنے پاس حاضر ہونے سے کسی وقت نہیں روکا اور آپ صلی اللہ علیہ و آلہ و سلم جب بھی مجھے دیکھتے ہنستے ہوئے دیکھتے۔ یہ حدیث حسن صحیح ہے۔

٭٭ بندار، محمود بن غیلان، ابو احمد، سفیان، لیث، ابو جہضم، حضرت عبداللہ ابن عباس رضی اللہ تعالیٰ عنہ سے روایت ہے کہ انہوں نے دو مرتبہ جبرائیل کو دیکھا اور نبی اکرم صلی اللہ علیہ و آلہ و سلم نے دو مرتبہ ان کے لئے دعا فرمائی۔ یہ حدیث مرسل ہے۔ کیونکہ ابو جہضم نے ابن عباس رضی اللہ تعالیٰ عنہ کو نہیں پایا۔ ان کا نام موسیٰ بن سالم ہے۔

٭٭ محمد بن حاتم موئدب، قاسم بن مالک مزنی، عبدالملک بن ابی سلیمان، عطاء، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے میرے لئے دو مرتبہ اللہ (عزوجل) سے دعاکی کہ مجھے حکمت عطا فرمائے۔ یہ حدیث اس سند سے عطاء کی روایت سے حسن غریب ہے۔ عکرمہ نے بھی اسے ابن عباس رضی اللہ تعالیٰ عنہ سے روایت کیا ہے۔

٭٭ محمد بشار، عبدالوہاب ثقفی، خالد حذاء، عکرمہ، ابن عباس ہم سے روایت کی محمد بن بشار نے انہوں نے عبد الوہاب ثقفی انہوں نے خالد حذاء انہوں نے عکرمہ سے اور انہوں نے ابن عباس رضی اللہ تعالیٰ عنہ سے نقل کیا ہے کہ مجھے رسول اللہ صلی اللہ علیہ و آلہ و سلم نے اپنے سینے سے لگایا اور دعا کی کہ یا اللہ اسے حکمت عطا فرما۔ یہ حدیث حسن صحیح ہے۔

حضرت عبداللہ بن عمر رضی اللہ تعالیٰ عنہ کے مناقب

احمد بن منیع، اسماعیل بن ابراہیم، ایوب، نافع، حضرت ابن عمر رضی اللہ تعالیٰ عنہما سے روایت ہے کہ میں نے خواب میں دیکھا کہ میرے ہاتھ میں ریشمی مخمل کا ایک ٹکڑا ہے۔ میں اس سے جنت کی جس جانب بھی اشارہ کرتا ہوں وہ مجھے اڑا کر وہاں لے جاتا ہے۔ میں نے یہ خواب حضرت حفصہ رضی اللہ تعالیٰ عنہا کو سنایا تو انہوں نے نبی اکرم صلی اللہ علیہ و آلہ و سلم کے سامنے بیان کر دیا۔ نبی اکرم صلی اللہ علیہ و آلہ و سلم نے فرمایا تمہارا بھائی نیک شخص ہے یا فرمایا عبداللہ نیک آدمی ہے۔ یہ حدیث حسن صحیح ہے۔

٭٭ عبد اللہ بن اسحاق جوہری، ابو عاصم، عبداللہ بن مؤمل، ابن ابی ملیکہ، حضرت عائشہ رضی اللہ تعالیٰ عنہا سے روایت ہے کہ نبی اکرم صلی اللہ علیہ و آلہ و سلم نے زبیر رضی اللہ تعالیٰ عنہ کے گھر میں چراغ (کی روشنی) دیکھی تو فرمایا عائشہ رضی اللہ تعالیٰ عنہ مجھے یقین ہے کہ اسماء کے ہاں ولادت ہوئی ہے۔ تم لوگ اسکا نام نہ رکھنا میں خود اس کا نام رکھوں گا۔ پھر آپ صلی اللہ علیہ و آلہ و سلم نے اس کا نام عبداللہ رکھا اور کھجور چبا کر اسکے منہ میں دی۔ یہ حدیث حسن غریب ہے۔

حضرت انس بن مالک رضی اللہ تعالیٰ عنہ کے مناقب

قتیبہ، جعفر بن سلیمان، جعد ابی عثمان، حضرت انس بن مالک رضی اللہ تعالیٰ عنہ سے روایت ہے کہ ایک مرتبہ رسول اللہ صلی اللہ علیہ و آلہ و سلم گزرے تو میری والدہ ام سلیم نے آپ صلی اللہ علیہ و آلہ و سلم کی آواز سن کر عرض کیا میرے ماں باپ آپ صلی اللہ علیہ و آلہ و سلم پر قربان یا رسول اللہ صلی اللہ علیہ و آلہ و سلم یہ انیس ہے۔ پھر آپ صلی اللہ علیہ و آلہ و سلم نے میرے لئے تین دعائیں کہیں ان میں سے دو تو میں نے دنیا میں دیکھ لیں اور تیسری (دعا) کی آخرت میں امید رکھاتا ہوں۔ یہ حدیث اس سند سے حسن صحیح غریب ہے۔ اور کئی سندوں سے حضرت انس بن مالک رضی اللہ تعالیٰ عنہ کے واسطے سے نبی اکرم صلی اللہ علیہ و آلہ و سلم سے منقول ہے۔

٭٭ محمد بن بشار، محمد بن جعفر، شعبہ، قتادۃ، حضرت ام سلیم رضی اللہ تعالیٰ عنہ سے روایت ہے کہ انہوں نے عرض کیا یا رسول اللہ صلی اللہ علیہ و آلہ و سلم انس بن مالک رضی اللہ تعالیٰ عنہ آپ صلی اللہ علیہ و آلہ و سلم کا خادم ہے اس کے لئے دعا کیجئے۔ آپ صلی اللہ علیہ و آلہ و سلم نے فرمایا اے اللہ اس کا مال و اولاد زیادہ کر اور جو کچھ اسے عطا فرمایا ہے اس میں برکت پیدا فرما۔ یہ حدیث حسن صحیح ہے۔

٭٭ زید بن اخزم طائی، ابو داؤد، شعبہ، جابر، ابو نصر، حضرت انس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے مجھے ایک سبزی (ساگ وغیرہ) توڑتے ہوئے دیکھا تو اسی کے نام پر میری کنیت رکھ دی۔ یہ حدیث غریب ہے۔ ہم اس حدیث کو صرف اسی سند سے جابر جعفی کی روایت سے جانتے ہیں۔ جابر جعفی ابو نصر سے روایت کرتے ہیں۔ ابو نصر وہ خثیمہ بن ابی خثیمہ بصری ہیں۔ یہ انس رضی اللہ تعالیٰ عنہ سے احادیث روایت کرتے ہیں۔

٭٭ ابراہیم بن یعقوب، زید بن حباب، میمون ابو عبد اللہ، حضرت ثابت بنانی کہتے ہیں کہ مجھ سے انس بن مالک رضی اللہ تعالیٰ عنہ نے فرمایا کی اے ثابت مجھ سے علم حاصل کر لو کیونکہ تمہیں مجھ سے زیادہ معتبر آدمی نہیں ملے گا۔ اس لئے کہ میں نے اسے رسول اللہ صلی اللہ علیہ و آلہ و سلم سے سیکھا ہے۔ آپ صلی اللہ علیہ و آلہ و سلم نے جبرائیل علیہ السلام سے اور جبرائیل نے اللہ تعالیٰ سے لیا (سیکھا) ہے۔

٭٭ ابو کریب، زید بن حباب، میمون ابو عبد اللہ، ثابت، انس بن مالک، ابرہیم بن یعقوب ہم سے روایت کی ابو کریب نے انہوں نے زید بن حباب انہوں نے میمون سے انہوں نے ابو عبد اللہ انہوں نے ثابت انہوں نے انس بن مالک رضی اللہ تعالیٰ عنہ سے ابراہیم بن یعقوب کی حدیث کی مانند حدیث نقل کی لیکن اس میں یہ مذکور نہیں کہ نبی اکرم صلی اللہ علیہ و آلہ و سلم نے یہ علوم جبرائیل علیہ السلام سے حاصل کئے ہیں۔ یہ حدیث غریب ہے۔ ہم اس حدیث کو صرف زید بن حباب کی روایت سے جانتے ہیں۔


٭٭ محمد بن غیلان، ابو اسامہ، شریک، عاصم، احول، حضرت انس رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم اکثر مجھے اے دوکان والے کہا کرتے تھے۔ ابو اسامہ رضی اللہ تعالیٰ عنہ کہتے ہیں کہ یہ فرمانا آپ صلی اللہ علیہ و آلہ و سلم کا مذاق کے طور پر تھا۔ یہ حدیث حسن غریب صحیح ہے۔

٭٭ محمود بن غیلان، ابو داؤد، حضرت ابو خلدہ کہتے ہیں کہ میں نے ابو عالیہ سے پوچھا کہ کیا انس رضی اللہ تعالیٰ عنہ نے نبی اکرم صلی اللہ علیہ و آلہ و سلم کی دس سال خدمت کی ہے اور آپ صلی اللہ علیہ و آلہ و سلم نے حضرت انس رضی اللہ تعالیٰ عنہ کے لئے دعا بھی فرمائی۔ ان کا (حضرت انس رضی اللہ تعالیٰ عنہ) ایک باغ تھا جو سال میں دو مرتبہ پھل دیا کرتا تھا اور اس میں ایک درخت تھا جس سے مشک کی خوشبو آتی تھی۔ یہ حدیث حسن غریب ہے۔ ابو خلدہ کا نام خالد بن دینار ہے یہ محدثین کے نزدیک ثقہ ہیں۔ انہوں نے انس بن مالک رضی اللہ تعالیٰ عنہ کو پایا ہے اور ان سے روایت کی ہے۔

حضرت ابو ہریرہ رضی اللہ تعالیٰ عنہ کے مناقب

ابوموسیٰ محمد بن مثنی، عثمان بن عمر، ابن ابی ذئب، سعید مقبری، حضرت ابو ہریرہ رضی اللہ تعالیٰ عنہ سے روایت ہے کہ میں نے عرض کیا یا رسول اللہ صلی اللہ علیہ و سلم میں آپ صلی اللہ علیہ و آلہ و سلم سے بہت سی احادیث سنتا ہوں لیکن یاد نہیں کر سکتا۔ آپ صلی اللہ علیہ و آلہ و سلم نے فرمایا اتنی چادر پھیلاؤ۔ میں نے چادر پھیلائی اور پھر آپ صلی اللہ علیہ و آلہ و سلم نے بہت سی احادیث بیان فرمائیں ان میں سے میں کچھ نہیں بھو لا۔ یہ حدیث حسن صحیح ہے اور کئی سندوں سے حضرت ابو ہریرہ رضی اللہ تعالیٰ عنہ سے منقول ہے۔

٭٭ محمد بن عمر بن علی مقدمی، ابن ابی عدی، شعبہ، سماک، ابو ربیع، حضرت ابو ہریرہ رضی اللہ عنہ سے روایت ہے کہ میں نے نبی اکرم صلی اللہ علیہ و آلہ و سلم کی خدمت میں حاضر ہو کر چادر بچھا دی۔ پھر آپ صلی اللہ علیہ و آلہ و سلم نے اسے اکٹھا کر کے میرے دل پر رکھ دیا۔ اور اس کے بعد میں کچھ نہیں بھولا۔ یہ حدیث اس سند سے حسن غریب ہے۔

٭٭ احمد بن منیع، ہشیم، یعلی بن عطاء، ولید بن عبدالرحمن، حضرت ابن عمر رضی اللہ تعالیٰ عنہما نے ایک مرتبہ حضرت ابو ہریرہ رضی اللہ تعالیٰ عنہ سے فرمایا کہ آپ رضی اللہ تعالیٰ عنہ ہم سب سے زیادہ رسول اللہ صلی اللہ علیہ و آلہ و سلم کی خدمت میں حاضر رہتے تھے۔ اور ہم سب سے زیادہ ان کی حدیثوں کو یاد رکھنے والے ہیں۔ یہ حدیث حسن ہے۔

٭٭ عبد اللہ بن عبدالرحمن، احمد بن سعید حرانی، محمد بن سلمہ، محمد بن اسحاق، محمد بن ابراہیم، مالک بن عامر کہتے ہیں کہ ایک شخص طلحہ بن عبید اللہ کے پاس آیا اور عرض کیا اے ابومحمد آپ نے اس یمنی (ابوہریرہ رضی اللہ تعالیٰ عنہ) کو دیکھا ہے کیا وہ تم سے زیادہ احادیث جانتا ہے ؟ کیونکہ ہم اس سے وہ احادیث سنتے ہیں جو تم لوگوں سے نہیں سنتے یا پھر وہ نبی اکرم صلی اللہ علیہ و آلہ و سلم کی طرف جھوٹ منسوب کرتا ہے ؟ انہوں نے فرمایا یہ صحیح ہے کہ اس نے ہم سے زیادہ احادیث سنی ہیں۔ اسکی وجہ یہ ہے کہ وہ مسکین تھا اسکے پاس کوئی چیز نہیں تھی۔ آپ صلی اللہ علیہ و آلہ و سلم کا مہمان رہتا تھا اور نبی اکرم صلی اللہ علیہ و آلہ و سلم کے ساتھ ہی کھاتا پیتا تھا جبکہ ہم لوگ گھر بار والے اور مالدار لوگ تھے۔ ہم صبح و شام آپ صلی اللہ علیہ و آلہ و سلم کی خدمت میں حاضر ہوتے۔ لہذا اس میں کوئی شک نہیں کہ اس نے نبی اکرم صلی اللہ علیہ و آلہ و سلم سے وہ احادیث سنی ہیں جو ہم نے نہیں سنیں اور تم کسی نیک شخص کو کبھی نبی اکرم صلی اللہ علیہ و آلہ و سلم کی طرف جھوٹ منسوب کرتے ہوئے نہیں دیکھو گے۔ یہ حدیث حسن غریب ہے۔ ہم اس حدیث کو صرف محمد بن اسحاق کی روایت سے جانتے ہیں۔ یونس بن بکیر وغیرہ یہ حدیث محمد بن اسحاق سے نقل کرتے ہیں۔

٭٭ بشر بن آدم، ازہر سمان، عبدالصمد بن عبدالوارث، ابو خلدہ، ابو العالیہ، حضرت ابو ہریرہ سے روایت ہے کہ حضور صلی اللہ علیہ و آلہ و سلم نے فرمایا کہ تم کس قبیلے سے تعلق رکھتے ہو؟ میں نے عرض کیا قبیلہ دوس سے۔ آپ نے فرمایا کہ میرا خیال تھا کہ اس قبیلے سے کوئی شخص ایسا نہیں ہو گا جس میں خیر ہو۔ یہ حدیث غریب صحیح ہے۔ ابو خلدہ کا نام خالد بن دینار ہے اور ابو عالیہ کا نام رفیع ہے۔

٭٭ عمران بن موسیٰ قزاز، حماد بن زید، مہاجر، ابو العالیہ ریاحی، حضرت ابو ہریرہ سے روایت ہے کہ ایک مرتبہ میں حضور صلی اللہ علیہ و آلہ و سلم کے پاس کھجوریں لایا اور عرض کیا یا رسول اللہ ان میں برکت کی دعا کیجئے۔ آپ صلی اللہ علیہ و آلہ و سلم نے انہیں جمع کر کے میرے لئے دعا کی اور فرمایا لو پکڑو اور اسے اپنے توشہ دان میں رکھ دو۔ جب تم لینا چاہو تو ہاتھ ڈال کر لے لینا اور اسے چھاڑنا نہیں۔ حضرت ابو ہریرہ فرماتے ہیں کہ میں نے اس میں سے کتنے ہی ٹوکرے اللہ کی راہ میں خرچ کئے پھر خود بھی ہم اس میں سے کھاتے تھے۔ اور دوسروں کو بھی کھلاتے تھے وہ تھیلی کبھی میری کمر سے جدا نہیں ہوئی تھی۔ لیکن جس روز حضرت عثمان کو قتل کیا اس روز وہ گر گئی۔ یہ حدیث اس سند سے حسن غریب ہے۔ اور کئی سندوں سے حضرت ابو ہریرہ سے اس سند کے علاوہ بھی منقول ہے۔

٭٭ احمد بن سعید مرابطی، روح بن عبادۃ، اسامہ بن زید، حضرت عبداللہ بن رافع کہتے ہیں کہ میں نے ابو ہریرہ سے پوچھا کہ آپ کی کنیت ابو ہریرہ کیوں رکھی گئی؟ فرمایا کیا تم مجھ سے ڈرتے ہو َمیں نے کہا ہاں فرمایا کہ میں اپنے گھر والوں کی بکریاں چرایاں کرتا تھا اور ایک میری چھوٹی سی بلی تھی۔ رات کو میں اسے ایک درخت پر بٹھا دیتا تھا اور دن کو اسے ساتھ لے جاتا اور اس سے کھیلتا رہتا۔ اسی طرح لوگ مجھے ابو ہریرہ کہنے لگے۔ یہ حسن غریب ہے۔

٭٭ قتیبہ، سفیان بن عیینہ، عمرو بن دینار، وہب بن منبہ، ہمام بن منبہ، حضرت ابو ہریرہ سے روایت ہے کہ عبداللہ بن عمر کے علاوہ مجھ سے زیادہ کسی کو احادیث یاد نہیں وہ بھی اس لئے کہ وہ لکھتے تھے اور میں نہیں لکھتا تھا۔



حضرت معاویہ بن ابی سفیان کے مناقب

محمد بن یحیی، ابو مسہر، سعید بن عبدالعزیز، ربیعہ بن یزید، حضرت عبدالرحمن بن ابی عمیر فرماتے ہیں کہ رسول اللہ صلی اللہ علیہ و آلہ و سلم نے حضرت معاویہ کیلئے دعا کی کہ اے اللہ اسے ہدایت والا اور ہدایت یافتہ بنا اور اس کے ذریعے لوگوں کو ہدایت دے۔ یہ حدیث حسن غریب ہے۔

٭٭ محمد بن یحیی، عبداللہ بن محمد نفیلی، عمرو بن واقد، یونس بن جلیس، حضرت ابو ادریس خولانی کہتے ہیں کہ جب عمر بن خطاب نے عمیر بن سعد کو حمص کی حکمرانی سے معزول کر کے معاویہ کو وہاں کا حاکم مقرر کیا تو لوگ کہنے لگے کہ عمیر کو معزول کر کے معاویہ کو مقرر کر دیا۔ عمیر کہنے لگے کہ معاویہ کے متعلق اچھی بات سوچو کیونکہ میں نے رسول اللہ صلی اللہ علیہ و آلہ و سلم کو ان کے حق میں یہ دعا مانگتے ہوئے سنا کہ اے اللہ ان کے ذریعے لوگوں کو ہدایت دے۔

حضرت عمر و بن عاص کے مناقب

قتیبہ، ابن لہیعہ، مشرح بن ہاعان، حضرت عقبی بن عامر سے روایت ہے کہ رسول اللہ صلی اللہ علیہ و آلہ و سلم نے فرمایا کہ لوگ اسلام لائے اور عمرو بن عاص مومن ہوا (یعنی انہیں ایمان قلبی عطا کیا گیا) یہ حدیث غریب ہے۔ ہم اس حدیث کو صرف ابن لہیہ کی روایت سے جانتے ہیں۔ وہ مشرح سے روایت کرتے ہیں اور اس کی سند قوی نہیں۔

٭٭ اسحاق بن منصور، ابو اسامہ، نافع بن عمر جمحی، ابن ابی ملیکہ، حضرت طلحہ بن عبید اللہ فرماتے کہ میں نے حضور صلی اللہ علیہ و آلہ و سلم کو یہ فرماتے ہوئے سنا کہ عمرو بن عاص قریش کے نیک لوگوں میں سے ہیں۔ اس حدیث کو ہم صرف نافع بن عمرو الجمعی کی روایت سے جانتے ہیں۔ نافع ثقہ ہیں لیکن اس کی سند متصل نہیں کیونکہ ابن ابی ملیکہ نے طلحہ کو نہیں پایا۔

حضرت خالد بن ولید کے مناقب

قتیبہ، لیث، ہشام بن سعد، زید بن اسلم، حضرت ابو ہریرہ سے روایت کے کہ ہم ایک سفر کے دوران نبی اکرم صلی اللہ علیہ و آلہ و سلم کے ساتھ کسی جگہ ٹھہرے۔ تو لوگ ہمارے سامنے سے گزرنے لگے۔ آپ مجھ سے پوچھتے کہ یہ کون ہیں ؟ تو میں بتاتا تو کسی کے متعلق فرماتے کہ یہ کتنا اچھا بندہ ہے اور کسی کے بارے میں فرماتے کہ یہ کتنا برا بندہ ہے یہاں تک کے خالد بن ولید گزرے تو آپ نے پوچھا کہ یہ کون ہے ؟ میں نے بتلایا کہ خالد بن ولید ہے آپ نے فرمایا کہ خالد بن ولید کتنا اچھا آدمی ہے یہ اللہ کی تلواروں میں سے ایک تلوار ہے۔ یہ حدیث غریب ہے۔ ہمیں علم نہیں زید بن اسلم نے حضرت ابو ہریرہ سے یہ حدیث سنی یا نہیں۔ میرے نزدیک یہ حدیث مرسل ہے اور اس باب میں حضرت ابو بکر صدیق سے بھی روایت ہے۔

حضرت سعد بن معاذ کے مناقب

محمود بن غیلان، وکیع، سفیان، ابو اسحاق، حضرت براء سے روایت ہے کہ ایک مرتبہ نبی اکرم صلی اللہ علیہ و آلہ و سلم کی خدمت میں ریشمی کپڑا بھیجا گیا۔ لوگ اس کی نرمی پر تعجب کرنے لگے تو رسول اللہ صلی اللہ علیہ و آلہ و سلم نے فرمایا کہ تم لوگ اس پر تعجب میں پڑھ گئے ہو۔ جنت میں سعد بن معاذ کے رومال بھی اس کپڑے سے اچھے ہیں۔ اس باب میں حضرت انس سے بھی روایت ہے۔ یہ حدیث حسن صحیح ہے۔

٭٭ محمود بن غیلان، عبدالرزاق، ابن جریج، ابو زبیر، حضرت جابر بن عبداللہ فرماتے ہیں کہ جب سعد بن معاذ کا جنازہ ہمارے سامنے رکھا گیا تو میں نے نبی اکرم صلی اللہ علیہ و آلہ و سلم کو یہ فرماتے ہوئے سنا کہ ان کی وفات پر رحمن کا عرش بھی ہل گیا۔ اس باب میں اسیر بن حضیر ابو سعید اور رمیثہ سے بھی روایت ہے۔ یہ حدیث صحیح ہے۔

٭٭ عبد بن حمید، عبدالرزاق، معمر، قتادۃ، حضرت انس سے روایت ہے کہ جب سعد بن معاذ کا جنازہ اٹھا گیا تو منافقین کہنے لگے اس کا جنازہ کتنا ہلکاہے کیونکہ اس نے بنو قریضہ کا فیصلہ کیا تھا۔ یہ خبر جب نبی اکرم صلی اللہ علیہ و آلہ و سلم کو ملی تو فرمایا کہ اس کے جنازے کو فرشتے اٹھائے ہوئے تھے۔ یہ حدیث صحیح غریب ہے۔

حضرت قیس بن سعد بن عبادہ کے مناقب

محمد بن مرزوق بصری، محمد بن عبداللہ انصاری، ان کے والد، ثمامہ، حضرت انس رضی اللہ تعالیٰ عنہ سے روایت ہے کہ قیس بن سعد رضی اللہ تعالیٰ عنہ کا مرتبہ حضور صلی اللہ علیہ و آلہ و سلم کے ہاں امیر کے کوتوال کا تھا۔ راوی کہتے کہ حضرت قیس بن سعد حضور صلی اللہ علیہ و آلہ و سلم کے بہت سے کاموں کو بجا لاتے تھے۔ یہ حدیث حسن غریب ہے۔ ہم اس حدیث کو صرف انصاری کی روایت سے جانتے ہیں۔ محمد بن یحیی بھی انصاری سے اسی کی مانند نقل کرتے ہیں لیکن اس میں انصاری کا قول مذکور نہیں ہے۔

حضرت جابر بن عبداللہ کے مناقب

محمد بن بشار، عبدالرحمن بن مہدی، سفیان، محمد بن منکدر، حضرت جابر بن عبداللہ سے روایت ہے کہ نبی اکرم صلی اللہ علیہ و آلہ و سلم میرے پاس تشریف لائے تو نہ خچر پر سوار تھے اور نہ کسی ترکی گھوڑے پے بلکہ پیدل ہی تشریف لائے۔ یہ حدیث حسن صحیح ہے۔

٭٭ ابن ابی عمر، بشر بن سری، حماد بن سلمہ، ابو زبیر، حضرت جابر سے روایت ہے کہ نبی اکرم صلی اللہ علیہ و آلہ و سلم نے اونٹ کی رات میرے لئے پچیس مرتبہ مغفرت کی دعا فرمائی۔ یہ حدیث حسن صحیح غریب ہے۔ اور اونٹ کی رات سے مراد وہ رات ہے جس کے بارے میں کئی سندوں سے منقول ہے کہ جابر نے فرمایا کہ میں نبی اکرم صلی اللہ علیہ و آلہ و سلم کے ساتھ ایک سفر میں تھا اور اپنا اونٹ آپ کو اس شرط پر فروخت کر دیا کہ مدینہ منورہ تک اس پر سواری کروں گا۔ جابر ہمیشہ یہ کہا کرتے تھے۔ کہ اس رات آپ نے میرے لئے پچیس مرتبہ مغفرت کی دعا فرمائی حضرت جابر کے والد عبداللہ بن عمرو بن حزام جنگ احد میں شہید ہو گئے تھے۔ اور کئی بیٹیاں چھوڑ گئے تھے۔ حضرت جابر ان کی پرورش کرتے اور انہیں خرچ دیا کرتے تھے۔ اسی وجہ سے نبی اکرم صلی اللہ علیہ و آلہ و سلم ان کے ساتھ اچھا سلوک کرتے تھے۔ اور ان پر رحم فرماتے تھے۔ حضرت جابر سے ایک روایت میں اسی طرح منقول ہے۔

حضرت نصعب بن عمیر کے مناقب

محمود بن غیلان، ابو احمد، سفیان، اعمش، ابو وائل، حضرت خباب سے روایت ہے کہ ہم نے نبی اکرم صلی اللہ علیہ و آلہ و سلم کے ساتھ اللہ کی رضا کے لئے ہجرت کی لہذا ہمارا اجر اللہ ہی پر ہے۔ ہم سے کئی اس حالت میں فوت ہو گئے کہ دنیاوی اجر میں سے کچھ بھی حاصل نہیں کر سکے اور ایسے بھی ہیں جن کی امیدیں بار آور ثابت ہوئی اور اس کا پھل کھا رہے ہیں۔ مصعب بن عمیر اس حالت میں فوت ہوئے کہ ایک کپڑے کے علاوہ کچھ بھی نہ چھوڑا وہ بھی ایسا اگر اس کپڑے سے ان کا سر ڈھانپتے تو پاؤں اور اگر پاؤں ڈھانپتے تو سر ننگا ہو جاتا تھا۔ پس آپ صلی اللہ علیہ و آلہ و سلم نے فرمایا کہ ان کا سر ڈھانپ دو اور پاؤں پر اذخر گھاس ڈال دو یہ حدیث حسن صحیح ہے۔ ہم سے یہ حدیث ہناد نے ابن ادریس کے حوالے سے نقل کی ہے۔ وہ ابو وائل سے اور وہ خباب بن ارت سے اسی کی مانند نقل کرتے ہیں۔

حضرت براہ بن مالک کے مناقب

عبد اللہ بن ابی زیاد، سیار، جعفر بن سلیمان، ثابت، ولی بن زید، حضرت انس بن مالک سے روایت ہے کہ نبی اکرم صلی اللہ علیہ و آلہ و سلم نے فرمایا کہ بہت سے غبار آلود بالوں، پریشان اور پرانے کپڑے والے ایسے ہیں جن کی طرف کوئی التفات بھی ہیں کرتا لیکن اگر وہ کسی چیز پر اللہ کی قسم کھا بیٹھیں تو اللہ ان کی قسم کو سچا کر دے انہی میں سے حضرت براء بن مالک بھی ہیں۔ یہ حدیث حسن غریب ہے۔

حضرت ابو موسیٰ اشعری کے مناقب

موسیٰ بن عبدالرحمن کندی، ابو یحیی حمانی، برید بن عبداللہ بن ابی بردۃ، ابو بردۃ، حضرت ابو موسیٰ رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا کہ اے ابو موسیٰ تمہیں اللہ تعالیٰ نے آل داؤد کی سریلی آوازوں میں آواز عطا کی ہے۔ یہ حدیث غریب حسن صحیح ہے۔ اور اس باب میں حضرت بریدہ ابو ہریرہ اور انس سے بھی احادیث منقول ہیں۔

حضرت سہل بن سعد کے مناقب

محمد بن عبداللہ بن بزیع، فضیل بن یمان، ابو حازم، حضرت سہل بن سعد سے روایت ہے کہ جب نبی اکرم صلی اللہ علیہ و آلہ و سلم خندق کھدوا رہے تھے تو ہم بھی آپ صلی اللہ علیہ و آلہ و سلم کے ساتھ تھے۔ ہم مٹی نکال رہے تھے۔ جب آپ صلی اللہ علیہ و آلہ و سلم ہمارے پاس سے گزرتے تو دعا فرماتے کہ یا اللہ آخرت کی زندگی کے علاوہ کوئی زندگی نہیں لہذا انصار اور مہاجرین کی مغفرت فرما۔ یہ حدیث اس سند سے حسن صحیح غریب ہے۔ ابو حازم کا نام سلم بن دینار اعرج زاہد ہے۔

٭٭ محمد بن بشار، محمد بن جعفر، شعبہ، قتادۃ، انس بن مالک، ہم سے روایت کی محمد بن بشار نے انہوں نے محمد بن جعفر انہوں نے شعبہ انہوں نے قتادہ انہوں نے انس بن مالک سے کہ رسول اللہ صلی اللہ علیہ و آلہ و سلم فرماتے تھے اے اللہ آخرت کی زندگی کے علاوہ کوئی زندگی نہیں لہذا انصار اور مہاجرین کی تکریم کر۔ یہ حدیث حسن صحیح ہے اور کئی سندوں سے انس سے بھی منقول ہے۔

باب صحابہ کرام کی فضیلت کے بارے میں 

یحیی بن حبیب بن عربی بصری، موسیٰ بن ابراہیم بن کثیر انصاری، طلحہ بن خراش، حضرت جابر بن عبداللہ سے روایت ہے کہ میں نے نبی اکرم صلی اللہ علیہ و آلہ و سلم کو فرماتے ہوئے سنا کہ ایسے مسلمان کو دوزخ کی آگ نہیں چھو سکے گی جس نے مجھے دیکھا ہو اور اسے دیکھا ہو، طلحہ نے کہا کہ میں نے جابر بن عبداللہ کو دیکھا ہے اور موسیٰ نے کہا کہ میں نے طلحہ کو دیکھا ہے۔ یحیی کہتے ہیں کہ موسیٰ نے مجھ سے کہا تم نے مجھے دیکھا ہے اور ہم سب نجات کی امید رکھتے ہیں۔ یہ حدیث حسن غریب ہے۔ ہم اس حدیث کو صرف موسیٰ بن ابراہیم کی روایت سے جانتے ہیں۔ علی بن مدینی اور کئی حضرات یہ حدیث موسیٰ سے نقل کرتے ہیں۔

٭٭ ہناد، ابو معاویہ، اعمش، ابراہیم، عبیدۃ سلمانی، حضرت عبداللہ بن مسعود سے روایت ہے کہ رسول اللہ نے فرمایا کہ بہترین لوگ میرے زمانے کے لوگ ہیں (صحابہ کرام) ہیں۔ ان کے بعد والے (یعنی تابعین) اور ان کے بعد ان کے بعد والے (تبع تابعین) پھر ان کے بعد ایسے لوگ آئے گے جو قسموں سے پہلے گواہی دیں گے اور گواہی دینے سے پہلے قسمیں کھائیں گے۔ اس باب میں حضرت عمر، عمران بن حصین اور بریدہ سے بھی روایت ہے۔ یہ حدیث حسن صحیح ہے۔

باب بیعت رضوان والوں کی فضیلت کے بارے میں 

قتیبہ، لیث، ابو زبیر، حضرت جابر سے روایت ہے کہ رسول اللہ صلی اللہ علیہ و آلہ و سلم نے فرمایا کہ جن لوگوں نے درخت کے نیچے بیعت (رضوان) کی ان میں سے کوئی جہنم میں نہیں جائے گا۔ یہ حدیث حسن صحیح ہے۔

باب اس بارے میں جو صحابہ کرام کو برا بھلا کہے 

محمود بن غیلان، ابو داؤد، شعبہ، اعمش، ذکوان ابو صالح، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم نے فرمایا کہ میرے صحابہ کو برا نہ کہو اس لئے کہ اس ذات کی قسم جس کے قبضے قدرت میں میری جان ہے اگر تم میں سے کوئی احد پہاڑ کے برابر بھی سونا خرچ کرے تو ان کے (یعنی صحابہ) کے ایک مد کے بلکہ آدھے مد کے برابر بھی نہیں ہو گا یہ حدیث حسن صحیح ہے اور نصیفہ سے نصف مد مراد ہے حسن بن علی بھی ابو معاویہ سے وہ اعمش سے وہ ابو صالح سے وہ ابو سعید سے اور وہ رسول اللہ سے اسی کی مانند نقل کرتے ہیں۔

٭٭ محمد بن یحیی، یعقوب بن ابراہیم بن سعد، عبیدۃ بن ابی رائطہ، عبدالرحمن بن زیاد، حضرت عبداللہ بن مغفل سے روایت ہے کہ رسول اللہ نے فرمایا کہ میرے بعد میرے صحابہ کے بارے میں اللہ سے ڈرنا اور انکو ہدف ملامت نہ بنانا اس لئے کہ جس نے ان سے محبت کی اس نے میری محبت کی وجہ سے ان سے محبت کی اور جس نے ان سے بغض کی اس نے مجھ سے بغض کیا اور جس نے انہیں ایذاء (تکلیف) پہنچائی گویا اس نے مجھے ایذاء دی اور جس نے مجھے اذیت دی گویا کہ اس نے اللہ تعالیٰ کو اذیت دی اور جس نے اللہ تعالیٰ کو اذیت دی اللہ تعالیٰ عنقریب اسے اپنے عذاب میں گرفتار کرے گا۔ یہ حدیث حسن حسن غریب ہے ہم اس حدیث کو صرف اسی سند سے جانتے ہیں۔

٭٭ محمود بن غیلان، ازہر سمان، سلیمان تیمی، خداش، ابو زبیر، حضرت جابر سے روایت ہے کہ حضور صلی اللہ علیہ و آلہ و سلم نے فرمایا جس نے درخت کے نیچے بیعت کی وہ سب جنت میں جائیں گے سوائے سرخ اونٹ والے کے یہ حدیث غریب ہے۔

٭٭ قتیبہ، لیث، ابو زبیر، حضرت جابر سے روایت ہے کہ حاطب کا ایک غلام ان کی شکایت لے کر حضور صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ حاطب دوزخ میں جائے گا۔ فرمایا نہیں تم جھوٹ بولتے ہو اس لئے کہ وہ غزوہ بدر اور صلح حدیبیہ میں موجود تھا۔ یہ حدیث حسن صحیح ہے۔

٭٭ ابو کریب، عثمان بن ناجیہ، عبداللہ بن مسلم ابی طیبہ، عبداللہ بن بریدۃ، حضرت بریدہ کہتے ہیں کہ رسول اللہ صلی اللہ علیہ و آلہ و سلم نے فرمایا کہ میرے صحابہ میں سے جو جس زمین پر فوت ہو گا وہاں سے قیامت کے دن وہاں کے لوگوں کا قائد اور ان کیلئے نور بن کر اٹھے گا قیامت کے دن۔ یہ حدیث غریب ہے عبداللہ بن مسلم اس حدیث کو ابو طیبہ سے وہ برید سے اور وہ نبی اکرم صلی اللہ علیہ و آلہ و سلم سے مرسلاً نقل کرتے ہیں۔

٭٭ ابوبکر بن نافع، نضر بن حماد، سیف بن عمر، عبید اللہ بن عمر، نافع، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے فرمایا جب تم ایسے لوگوں کو دیکھو جو میرے صحابہ کو برا بھلا کہتے ہوں تو ان سے کہہ دو تمہارے سر پر اللہ کی لعنت۔ یہ حدیث منکر ہے۔ ہم اس حدیث کو عبید اللہ بن عمر کی روایت سے صرف اسی سند سے جانتے ہیں۔

باب حضرت فاطمہ کی فضیلت کے بارے میں 

قتیبہ، لیث، ابو ملیکہ، حضرت مسور بن مخرمہ سے روایت ہے کہ میں نے نبی اکرم صلی اللہ علیہ و آلہ و سلم کو منبر پر یہ فرماتے ہوئے سنا کہ بنو ہشام بن مغیرہ نے مجھ سے اجازت چاہی کہ ہم اپنی لڑکی کا نکاح علی سے کر دیں۔ میں اس بات کی اجازت نہیں دیتا آپ سے تین مرتبہ اسی طرح کہنے کے بعد فرمایا ہاں یہ ہو سکتا ہے کہ علی بن ابی طالب اگر میری بیٹی کو طلاق دینا چاہے تو دے دے اور ان کی بیٹی سے نکاح کر لے۔ میری بیٹی فاطمہ میرے دل کا ٹکڑا ہے جو اسے برا لگتا ہے وہ مجھے برا لگتا ہے جس چیز سے اسے تکلیف ہوتی ہے مجھے اس چیز سے تکلیف ہوتی ہے۔ یہ حدیث حسن صحیح ہے۔

٭٭ ابراہیم بن سعید جوہری، اسود بن عامر، جعفر احمر، عبداللہ بن عطاء، ابن بریدۃ، حضرت بریدہ فرماتے ہیں کہ نبی اکرم صلی اللہ علیہ و آلہ و سلم کو عورتوں میں سب سے زیادہ محبت حضرت فاطمہ سے اور مردوں میں سب سے زیادہ محبت حضرت علی سے تھی۔ ابراہیم کہتے ہیں یعنی آپ کے اہل بیعت میں سے۔ یہ حدیث حسن غریب ہے۔ ہم اس کو صرف اسی سند سے جانتے ہیں۔

٭٭ احمد بن منیع، اسماعیل بن علیہ، ایوب، ابن ابی ملیکہ، حضرت عبداللہ بن زبیر سے روایت ہے کہ حضرت علی نے ابو جہل کی بیٹی کا ذکر کیا تو یہ بات نبی اکرم صلی اللہ علیہ و آلہ و سلم تک پہنچی تو آپ نے فرمایا فاطمہ میرے دل کا ٹکڑا ہے جو چیز اسے تکلیف دیتی ہے وہ مجھے تکلیف دیتی ہے اور جو چیز اسے تعب دیتی ہے وہ مجھے بھی تعب دیتی ہے۔ یہ حدیث حسن صحیح ہے۔ ایوب بھی ابن ابی ملیکہ سے وہ ابو زبیر اور کئی دوسرے حضرات سے روایت کرتے ہیں جبکہ بعض حضرات ابن ابی ملیکہ سے روایت مسور کے حوالے سے روایت کرتے ہیں۔ احتمال یہ ہے کہ انہوں نے دونوں سے روایت کی ہو۔ چنانچہ عمرو بن دینار بھی ابن ابی ملیکہ سے اور مسور سے اسی کی مانند حدیث نقل کرتے ہیں۔

٭٭ سلیمان بن عبدالجبار بغدادی، علی بن قادم، اسباط بن نصر ہمدانی، سدی، صبیح مولی ام سلمہ، حضرت زید بن ارقم سے روایت ہے کہ رسول اللہ صلی اللہ علیہ و آلہ و سلم نے حضرت علی فاطمہ اور حسن حسین سے فرمایا کہ میں بھی ان سے لڑوں گا جس سے تم لڑوں گے اور جس سے تم صلح کرو گے اس سے میں بھی صلح کروں گا۔ یہ حدیث غریب ہے ہم اس حدیث کو صرف اسی سند سے جانتے ہیں۔ حضرت ام سلمہ کے مولی معروف (مشہور) نہیں ہیں۔

٭٭ محمود بن غیلان، ابو احمد زبیری، سفیان، زبید، شہر بن حوشب، حضرت ام سلمہ فرماتیں ہیں نبی اکرم صلی اللہ علیہ و آلہ و سلم نے حسن اور حسین علی اور فاطمہ کو ایک چادر میں اوڑھائی اور دعا کی کہ اے اللہ یہ میرے اہل بیت ہیں اور خاص لوگ ہیں ان سے ناپاکی کو دور کر کے انہیں اچھی طرح پاک کر دے۔ حضرت ام سلمہ نے عرض کیا میں بھی ان کے ساتھ ہوں حضور صلی اللہ علیہ و آلہ و سلم نے فرمایا تم خیر پر ہی ہو یہ حدیث حسن صحیح ہے۔ اور یہ اس باب کی سب سے بہتر روایت ہے۔ اس باب میں حضرت انس عمرو بن ابن ابی سلمہ اور ابو حمراء سے بھی روایت ہے۔

٭٭ محمد بن بشار، عثمان بن عمر، اسرائیل، میسرۃ بن حبیب، منہال بن عمرو، ام المومنین حضرت عائشہ سے روایت ہے فرماتے ہیں میں نے عادات چال چلن خصلتوں اور اٹھنے بیٹھنے میں فاطمہ بنت محمد صلی اللہ علیہ و آلہ و سلم سے آپ سے مشابہ کسی کو نہیں دیکھا۔ جب حضرت فاطمہ آتیں تو آپ صلی اللہ علیہ و آلہ و سلم کھڑے ہو جاتے ان کا بوسہ لیتے اور اپنی جگہ پر بیٹھاتے۔ اسی طرح جب حضور صلی اللہ علیہ و آلہ و سلم بھی ان کے ہاں تشریف لے جاتے تو وہ بھی اپنی جگی کھڑی ہو جاتی آپ کا بوسہ لیتیں اور آپکو اپنی جگہ بٹھاتیں۔ چنانچہ جب نبی اکرم صلی اللہ علیہ و آلہ و سلم بیمار ہوئے تو فاطمہ آئیں اور آپ پر گر پڑیں آپ کا بوسہ لیا پھر سر اٹھا کر رونے لگیں۔ حضرت عائشہ فرماتیں ہیں کہ پہلے تو میں سمجھتی تھی کہ وہ عورتوں میں سب سے زیادہ عقلمند ہیں لیکن بہرحال عورت تھیں۔ پھر جب آپ فوت ہو گئے۔ پھر میں نے ان سے پوچھا کہ آپ کیوں گر کر سر اٹھا کر رونے لگیں اور دوسری مرتبہ ہنسیں۔ وہ فرمانے لگی کہ آپ کی حیات طیبہ میں، میں نے یہ راز چھپایا۔ بات یہ ہے کہ مجھے بتایا آپ اس مرض میں وفات پاجائیں گے اس پر میں رونے لگی اور دوسری مرتبہ فرمایا کہ تم اہل بیت میں سے سب سے پہلے مجھے ملو گی۔ (یعنی جنت میں ) اس پر میں ہنسنے لگی۔ یہ حدیث اس سند سے حسن غریب ہے اور کئی سندوں سے حضرت عائشہ سے منقول ہے۔

٭٭ حسین بن یزید کوفی، عبدالسلام بن حرب، ابو الجحاف، جمیع بن عمیر تیمی کہتے ہیں کہ میں اپنی پھوپی کے ساتھ حضرت عائشہ کی خدمت میں حاضر ہوا اور پوچھا کہ حضور صلی اللہ علیہ و آلہ و سلم کو کس سے سب سے زیادہ محبت تھی۔ ام المومنین حضرت عائشہ نے فرمایا کہ فاطمہ رضی اللہ عنہا سے۔پھر پوچھا کہ مردوں میں کس سے سب سے زیادہ محبت تھی انہوں نے فرمایا کہ ان کے (یعنی فاطمہ رضی اللہ عنہا کے ) شوہر سے اور میں اچھی طرح جانتی ہوں کہ وہ (یعنی علی رضی اللہ عنہ) بکثرت روضے رکھتے اور نمازیں پڑھا کرتے تھے۔ یہ حدیث حسن غریب ہے۔

حضرت عائشہ رضی اللہ تعالیٰ عنہا کی فضیلت

یحیی بن درست، حماد بن زید، ہشام بن عروۃ، عروۃ، حضرت عائشہ سے روایت ہے کہ لوگ میری باری کا انتظار کیا کرتے تھے کہ جس دن حضور صلی اللہ علیہ و آلہ و سلم ان کے پاس ہوتے تو اسی دن ہدیہ لاتے۔ حضرت عائشہ فرماتیں ہیں کہ میری سوکنیں سب حضرت ام سلمہ کے ہاں جمع ہوئی اور کہنے لگیں اے ام سلمہ لوگ ہدایا بھیجنے کیلئے عائشہ کی باری کا انتظار کرتے ہیں حالانکہ ہم بھی اس طرح خیر خواہی چاہتی ہیں جس طرح عائشہ۔ لہذا رسول اللہ صلی اللہ علیہ و آلہ و سلم کو کہو کہ لوگوں کو حکم دیں کہ آپ صلی اللہ علیہ و آلہ و سلم جہاں بھی ہوں وہیں ہدایا بھیجا کریں۔ ام سلمہ نے حضور صلی اللہ علیہ و آلہ و سلم سے اس کا ذکر کیا تو آپ نے منہ پھیر لیا۔ لیکن جب تیسری مرتبہ بھی یہی بات کی تو آپ نے فرمایا ام سلمہ تم مجھے عائشہ کے متعلق تنگ نہ کیا کرو۔ اس لیے کہ اس کے علاوہ تم سے کسی کے لحاف میں مجھ پر وحی نازل نہیں ہوئی۔ بعض حضرات یہ حدیث حماد بن زید سے وہ ہشام بن عروہ سے وہ اپنے والد سے اور وہ نبی اکرم صلی اللہ علیہ و آلہ و سلم سے مرسلاً نقل کرتے ہیں۔ یہ حدیث غریب ہے اور ہشام بن عروہ سے عوف کے حوالے سے بھی منقول ہے۔ وہ رمیثہ سے اور وہ ام سلمہ سے اسی قسم کی حدیث نقل کرتے ہیں۔ اس میں روایات مختلف ہیں۔ سلیمان بن ہشام بن عروہ سے حماد بن زید ہی کی حدیث کی مانند نقل کرتے ہیں۔

٭٭ عبد بن حمید، عبدالرزاق، عبداللہ بن عمرو بن علقمہ مکی، ابن ابی حسین، ابن ابی ملیکہ، حضرت عائشہ سے روایت ہے کہ جبرائیل ایک مرتبہ ایک ریشمی کپڑے میں میری صورت میں نبی اکرم صلی اللہ علیہ و آلہ و سلم کے پاس آئے اور فرمایا کہ یعنی عائشہ آپکی دنیا آخرت میں بیوی ہیں۔ یہ حدیث حسن غریب ہے۔ ہم اس حدیث کو صرف عبداللہ بن عمرو بن علقمہ کی روایت سے جانتے ہیں۔ عبدالرحمن بن مہدی اس حدیث کو عبداللہ بن دینار سے اسی سند سے مرسلاً نقل کرتے ہوئے اس میں حضرت عائشہ کا ذکر نہیں کرتے۔ ابو اسامہ بھی ہشام بن عروہ سے وہ اپنے والد سے وہ حضرت عائشہ سے اور وہ نبی اکرم صلی اللہ علیہ و آلہ و سلم سے اسی طرح نقل کرتے ہیں۔

٭٭ سوید بن نصر، عبداللہ بن مبارک، معمر، زہری، ابو سلمہ، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے فرمایا اے عائشہ یہ جبرائیل ہیں اور تمہیں سلام کہتے ہیں حضرت عائشہ فرماتیں ہیں کہ میں نے جواب دیا عَلَیہِ السَّلَامُ وَرَحْمَۃُ اللَّہِ وَبَرَکَاتُہُ آپ وہ دیکھتے ہیں جو ہم نہیں دیکھتے۔ یہ حدیث صحیح ہے۔

٭٭ سوید، عبداللہ بن مبارک، زکریا، شعبی، ابو سلمہ بن عبدالرحمن، حضرت عائشہ سے روایت ہے کہ رسول اللہ نے مجھے فرمایا کہ جبرائیل تمہیں سلام کہتے ہیں۔ میں نے کہا السَّلَامُ وَرَحْمَۃُ اللَّہِ وَبَرَکَاتُہُ یہ حدیث صحیح ہے۔

٭٭ حمید بن مسعدۃ، زیاد بن ربیع، خالد بن سلمہ مخزومی، ابو بردۃ، حضرت ابو موسیٰ سے روایت ہے کہ جب ہم لوگوں یعنی (صحابہ کرام) کو کسی حدیث کے بارے میں اشکال ہوتا اور حضرت عائشہ اس کے بارے میں پوچھتے تو ان کے پاس اس کا علم ہوتا۔ یہ حدیث حسن صحیح غریب ہے۔

٭٭ قاسم بن دینار کوفی، معاویہ بن عمرو، زائدہ، عبدالملک بن عمیر، حضرت موسیٰ بن طلحہ سے روایت ہے کہ میں نے حضرت عائشہ سے زیادہ فصیح کسی کو نہیں دیکھا۔ یہ حدیث حسن صحیح غریب ہے۔

٭٭ ابراہیم بن یعقوب و بندار، یحیی بن حماد، عبدالعزیز بن مختار، خالد حذاء، ابو عثمان نہدی، حضرت عمرو بن عاص سے روایت ہے کہ رسول اللہ صلی اللہ علیہ و آلہ و سلم نے انہیں ذات سلاسل کے لشکر کا امیر مقرر کیا۔ حضرت عمرو بن عاص فرماتے ہیں جب میں آیا تو آپ صلی اللہ علیہ و آلہ و سلم سے پوچھا یا رسول اللہ صلی اللہ علیہ و آلہ و سلم آپ کس سے سب سے زیادہ محبت کرتے ہیں ؟ آپ نے فرمایا عائشہ سے میں نے پوچھا مردوں میں سے ؟ آپ نے فرمایا اس کے والد ابو بکر سے۔ یہ حدیث حسن صحیح ہے۔

٭٭ ابراہیم بن سعید جوہری، یحیی بن سعید اموی، اسماعیل بن ابی خالد، قیس بن ابی حازم، حضرت عمرو بن عاص روایت کرتے ہیں کہ میں نے آپ سے پوچھا آپ کس سے سب سے زیادہ محبت کرتے ہیں آپ نے فرمایا عائشہ سے میں نے پوچھا مردوں میں سے کس سے آپ نے فرمایا اس کے والد سے یعنی ابو بکر سے یہ حدیث اس سند سے حسن غریب ہے۔ اسماعیل اسے قیس سے روایت کرتے ہیں۔

٭٭ علی بن حجر، اسماعیل بن جعفر، عبداللہ بن عبدالرحمن بن معمر انصاری، حضرت انس بن مالک سے روایت ہے کہ حضور صلی اللہ علیہ و آلہ و سلم نے فرمایا عائشہ کی تمام عورتوں پر اس طرح فضیلت ہے جس طرح ثرید کی تمام کھانوں پر۔ اس باب میں حضرت عائشہ اور ابو موسیٰ سے بھی روایت ہے۔ یہ حدیث حسن صحیح ہے اور عبداللہ بن عبدالرحمن بن معمر کی کنیت ابو طوالہ انصاری مدینی ہے۔ وہ ثقہ ہیں۔

٭٭ محمد بن بشار، عبدالرحمن بن مہدی، سفیان، ابو اسحاق، حضرت عمرو بن غالب سے روایت ہے کہ عمار بن یاسر کی موجودگی میں کسی شخص نے حضرت عائشہ کو کچھ کہا تو انہوں نے فرمایا کہ مردود اور بدترین آدمی دفع ہو جا تم نبی اکرم صلی اللہ علیہ و آلہ و سلم کی لاڈلی رفیقہ حیات کو اذیت پہنچاتے ہو۔ یہ حدیث حسن صحیح ہے۔

٭٭ بندار، عبدالرحمن بن مہدی، ابو بکر بن عیاش، ابو حصین، عبداللہ بن زیاد اسدی، حضرت عبداللہ بن زید اسدی سے روایت ہے کہ میں نے عمار بن یاسر کو یہ کہتے ہوئے سنا کہ عائشہ دنیا آخرت میں حضور صلی اللہ علیہ و آلہ و سلم کی بیوی ہیں۔ یہ حدیث حسن صحیح ہے۔

٭٭ احمد بن عبدۃ ضبی، معتمر بن سلیمان، حمید، حضرت انس سے روایت ہے حضور صلی اللہ علیہ و آلہ و سلم سے ان کی محبوب ترین شخص کے بارے میں پوچھا گیا تو آپ نے فرمایا عائشہ۔ مردوں میں سے پوچھا گیا تو فرمایا ان کے والد (ابوبکر) یہ اس سند سے حسن صحیح غریب ہے۔

حضرت خدیجہ کی فضیلت

ابوہشام رفاعی، حفص بن غیاث، ہشام بن عروۃ، عروۃ، حضرت عائشہ سے روایت ہے وہ فرماتی ہیں کہ مجھے حضرت خدیجہ کے علاوہ نبی اکرم صلی اللہ علیہ و آلہ و سلم کی کسی بیوی پر رشک نہیں آیا حالانکہ میں نے ان کو نہیں پایا۔ اس رشک کی وجہ صرف اتنی تھی کہ نبی اکرم صلی اللہ علیہ و آلہ و سلم انہیں بکثرت یاد کرتے اور حضرت خدیجہ کی سہیلیوں کو تلاش کر کے ان کو گوشت کا ہدیہ بھیجتے۔ یہ حدیث حسن صحیح غریب ہے۔

٭٭ حسین بن حریث، فضل بن موسیٰ ہشام بن عروۃ، عروۃ، حضرت عائشہ سے روایت ہے کہ میں نے حضرت خدیجہ کے علاوہ کسی پر اتنا رشک نہیں کیا۔ حالانکہ میرا نکاح صلی اللہ علیہ و آلہ و سلم سے ان کی وفات کے بعد ہوا لیکن نبی اکرم صلی اللہ علیہ و آلہ و سلم نے انہیں جنت میں ایسے گھر کی بشارت دی جو موتی سے بنا ہوا ہے۔ نہ اس میں شور و غل ہے نہ ایذاء و تکلیف ہے۔ یہ حدیث حسن صحیح ہے۔

٭٭ ہارون بن اسحاق ہمدانی، عبدۃ، ہشام بن عروۃ، عروۃ، حضرت علی بن ابی طالب فرماتے ہیں کہ میں حضور صلی اللہ علیہ و آلہ و سلم کو فرماتے ہوئے سنا کہ خدیجہ اپنے زمانے کی عورتوں میں سب سے بہتر اور مریم بنت عمران اپنے زمانے کی عورتوں میں سب سے اچھی تھیں۔ اس باب میں حضرت انس بن مالک اور ابن عباس سے بھی احادیث منقول ہیں۔ یہ حدیث حسن صحیح ہے۔

٭٭ ابوبکر بن زنجویہ، عبدالرزاق، معمر، قتادۃ، حضرت انس سے روایت ہے کہ نبی اکرم صلی اللہ علیہ و آلہ و سلم نے فرمایا کہ تمہارے (اتباع و اقتداء کرنے ) کے لئے چار عورتیں ہی کافی ہیں۔ مریم بنت عمران، خدیجہ بنت خویلد، فاطمہ بنت محمد صلی اللہ علیہ و آلہ و سلم، اور فرعون کی بیوی آسیہ۔ یہ حدیث صحیح ہے۔

باب ازواج مطہرات کی فضیلت کے بارے میں 

عباس عنبری، یحیی بن کثیر عنبری ابو غسان، مسلم بن جعفر، حکم بن ابان، حضرت اکرمہ سے روایت ہے کہ ابن عباس سے فجر کی نماز کے بعد کہا گیا نبی اکرم کی فلاں بیوی فوت ہو گئی ہیں۔ وہ فوراً سجدے میں گر گئے۔ ان سے کہا گیا آپ اس وقت سجدہ کر رہے ہیں۔ آپ نے فرمایا کیا رسول اللہ نے نہیں فرمایا کہ جب تم کوئی نشانی دیکھو تو سجدہ کیا کرو پس نبی اکرم کی ازواج مطہرات کے اٹھ جانے سے بڑھ کر کونسی نشانی ہو گی یہ حدیث حسن غریب ہے ہم اس حدیث کو صرف اس سند سے جانتے ہیں۔

٭٭ بندار، عبدالصمد، ہاشم بن سعید کوفی، کنانہ، حضرت صفیہ بنت یحیی سے روایت ہے ایک مرتبہ نبی اکرم صلی اللہ علیہ و آلہ و سلم میرے پاس تشریف لائے مجھے حضرت حفصہ اور عائشہ سے ایک بات پہنچی تھی میں نے نبی اکرم صلی اللہ علیہ و آلہ و سلم سے اس کو ذکر کیا تو آپ صلی اللہ علیہ و آلہ و سلم نے فرمایا کہ تم نے ان سے یوں نہیں کہا کہ تم مجھ سے بہتر کس طرح ہو سکتی ہو۔ میرے شوہر محمد صلی اللہ علیہ و آلہ و سلم ہیں۔ میرے والد ہارون علیہ السلام ہیں اور میرے چچا موسیٰ علیہ السلام ہیں۔ وہ بات یہ تھی کہ حضرت عائشہ اور حفصہ نے کہا تھا کہ ہم نبی اکرم صلی اللہ علیہ و آلہ و سلم کے نزدیک تم سے زیادہ معزز ہیں۔ اس لئے کہ ہم آپ کی بیویاں بھی ہیں اور چچا کی بیٹیاں بھی۔ اس باب میں حضرت انس سے بھی روایت ہے۔ یہ حدیث غریب ہے۔ ہم اس حدیث کو صرف ہاشم کوفی کی روایت سے جانتے ہیں۔

٭٭ اسحاق بن منصور و عبد بن حمید، عبدالرزاق، معمر، ثابت، حضرت انس سے روایت ہے کہ حضرت صفیہ کو پتا چلا کہ حضرت حفصہ نے ان کے بارے میں کہا کہ وہ یہودی کی بیٹی ہیں۔ اس پر صفیہ رونے لگیں۔ اتنے میں ان کے ہاں نبی اکرم صلی اللہ علیہ و آلہ و سلم تشریف لے آئے جبکہ وہ رو رہی تھیں۔ آپ نے پوچھا کیوں رو رہی ہو؟ عرض کیا کہ حفصہ نے مجھے یہودی کی بیٹی کہا ہے۔ نبی اکرم نے فرمایا کہ تم نبی کی بیٹی ہو تمہارے چچا نبی ہیں اور تم نبی کی بیوی ہو۔ پس وہ (یعنی حفصہ) تم پر کس بات میں فخر کرتی ہے۔ پھر آپ نے فرمایا حفصہ اللہ سے ڈرو۔ یہ حدیث سند سے حسن صحیح غریب ہے۔

٭٭ محمد بن بشار، محمد بن خالد بن عثمہ، موسیٰ بن یعقوب زمعی، ہاشم بن ہاشم، عبداللہ بن وہب، حضرت ام سلمہ فرماتی ہیں کہ نبی اکرم نے فتح مکہ کے سال فاطمہ کو بلایا اور ان کے کان میں سرگوشی کی۔ وہ رونے لگیں پھر دوبارہ سرگوشی کی تو وہ ہنسنے لگی۔ حضرت ام سلمہ فرماتیں ہیں کہ میں نے آپ کی وفات کے حضرت فاطمہ سے پہلے اور رونے اور بعد میں ہنسنے کی وجہ پوچھی تو انہوں فرمایا کہ پہلے آپ نبی اکرم صلی اللہ علیہ و آلہ و سلم نے مجھے اپنی وفات کی خبر دی جسے سن کر میں رونے لگی پھر فرمایا کہ جنت میں مریم بنت عمران کے علاوہ تمام عورتوں کی سردار ہو گی یہ سن کر میں ہنسنے لگی۔ یہ حدیث اس سند سے حسن غریب ہے۔

٭٭ محمد بن یحیی، محمد بن یوسف، سفیان، ہشام بن عروۃ، عروۃ، حضرت عائشہ سے روایت ہے کہ نبی اکرم صلی اللہ علیہ و آلہ و سلم نے فرمایا تم میں سے بہترین وہ ہے جو اپنے گھر والوں کیلئے بہتر ہے اور میں تم سے سب سے اپنے گھر والوں کیلئے بہتر ہوں اور جب تم میں سے کوئی مر جائے تو اسے چھوڑ دو یعنی اس کی برائی سے یاد نہ کرو۔ یہ حدیث حسن صحیح ہے۔ اور ہشام بن عورہ سے بھی ان کے والد کے حوالے سے نبی اکرم صلی اللہ علیہ و آلہ و سلم سے مرسلاً منقول ہے۔

٭٭ محمد بن یحیی، محمد بن یوسف، اسرائیل، ولید، زید بن زائدہ، حضرت عبداللہ بن مسعود سے روایت ہے کہ رسول اللہ صلی اللہ علیہ و آلہ و سلم نے فرمایا کوئی شخص میرے صحابہ کے متعلق میرے سامنے ان کی برائی بیان نہ کرے کیونکہ میں چاہتا ہوں کہ جب میں ان کی طرف جاؤں تو میرا دل ان کے بارے میں صاف ہو عبداللہ کہتے ہیں کہ ایک نبی اکرم صلی اللہ علیہ و آلہ و سلم کے پاس کچھ مال لایا گیا تو آپ نے اسے تقسیم کیا اس کے بعد میں دو آدمیوں کے پاس گیا۔ وہ بیٹھے ہوئے کہہ رہے تھے اللہ کی قسم محمد صلی اللہ علیہ و آلہ و سلم نے اس تقسیم سے اللہ کی رضا اور آخرت کا ارادہ نہیں کیا۔ جب میں نے یہ بات سنی تو مجھے بہت بری لگی۔ پس میں نے حضور صلی اللہ علیہ و آلہ و سلم کی خدمت میں حاضر ہو کر واقعہ بیان کیا تو آپ کا چہرہ انور سرخ ہو گیا اور فرمایا مجھے چھوڑ دو حضرت موسیٰ علیہ السلام کو اس سے زیادہ اذیت پہنچائی گئی۔ لیکن انہوں نے صبر کیا۔ یہ حدیث اس سند سے ضعیف ہے اور اس سند میں ایک شخص (راوی) کا اضافہ ہے۔

٭٭ محمد بن اسماعیل، عبید اللہ بن موسی، حسین بن محمد، اسرائیل، سدی، ولید بن ابی ہشام، زید بن زائدہ، ابن مسعود رضی اللہ عنہم سے روایت کی محمد بن اسماعیل نے انہوں نے عبید اللہ بن موسیٰ سے اور حسین بن محمد سے انہوں نے اسرائیل سے انہوں نے سدی سے انہوں نے ولید بن ابی ہشام سے انہوں نے زید بن زائدہ سے انہوں نے ابن مسعود سے انہوں نے نبی اکرم صلی اللہ علیہ و آلہ و سلم سے اسی قسم کی حدیث نقل کی ہے یعنی اس سند کے علاوہ کسی اور سند سے۔

حضرت ابی بن کعب کی فضیلت

محمود بن غیلان، ابو داؤد، شعبہ، عاصم، زر بن حبیش، حضرت ابی بن کعب سے روایت ہے کہ نبی اکرم صلی اللہ علیہ و آلہ و سلم نے مجھ سے فرمایا کہ اللہ تعالیٰ نے مجھے حکم دیا کہ تمہارے سامنے قرآن پڑھوں۔ پھر آپ نے سورۃ البینہ پڑھی اور اس میں اس طرح پڑھا إِنَّ ذَاتَ الدِّینِ عِنْدَ اللَّہِ الْحَنِیفِیَّۃُ الْمُسْلِمَۃُ لَا الْیَہُودِیَّۃُ وَلَا النَّصْرَانِیَّۃُ وَلَا الْمَجُوسِیَّۃُ مَنْ یَعْمَلْ خَیْرًا فَلَنْ یُکْفَرَہُ تک (یعنی اللہ کے نزدیک دین ایک طرف کی ملت ہے نہ کہ یہودیت نہ کہ نصرانیت، نہ کہ مجوسیت اور جو شخص جو نیکی کرے گا اسے ضرور اس کا اجر ملے گا) پھر آپ نے لو ان لابن آدم۔ آخر تک پڑھا (یعنی اگر کسی کے پاس مال کی بھری ہوئی ایک وادی بھی ہو تو پھر بھی اسے خواہش ہو گی کہ اسے دوسری بھی مل جائے اور اگر دو ہوں تو تیسری کی خواہش کرے گا۔ اور یہ کہ ابن آدم کا پیٹ مٹی کے علاوہ اور کوئی چیز نہیں بھر سکتی اور اللہ تعالیٰ اس کی توبہ قبول کرتے ہیں جو توبہ کرتا ہے ) یہ حدیث حسن صحیح ہے اور دوسری سند سے بھی منقول ہے۔ عبداللہ بن عبدالرحمن ابزی اسے اپنے والد سے اور وہ ابی بن کعب سے نقل کرتے ہیں کہ رسول اللہ صلی اللہ علیہ و آلہ و سلم نے فرمایا کہ اللہ تعالیٰ نے مجھے حکم دیا ہے کہ تمہارے سامنے قرآن پڑھوں۔ حضرت قتادہ نے حضرت انس سے روایت کیا کہ نبی اکرم نے حضرت ابی کعب سے فرمایا کی اللہ تعالیٰ نے مجھے حکم دیا ہے کہ تمہارے سامنے قرآن پڑھوں۔

باب قریش و انصار کی فضیلت

بندار، ابو عامر، زہیر بن محمد، عبداللہ بن محمد بن عقیل، طفیل بن ابی بن کعب، حضرت ابی بن کعب کہتے ہیں کہ رسول اللہ صلی اللہ علیہ و آلہ و سلم نے فرمایا اگر ہجرت نہ ہوتی تو میں انصار میں سے ہوتا اسی سند سے نبی اکرم صلی اللہ علیہ و آلہ و سلم سے مروی ہے کہ آپ صلی اللہ علیہ و آلہ و سلم نے ارشاد فرمایا اگر انصار کسی وادی یا گھاٹی میں چلیں تب بھی میں ان کا ساتھ دوں گا۔ یہ حدیث حسن ہے۔

٭٭ محمد بن بشار، محمد بن جعفر، شعبہ، عدی بن ثابت، حضرت عدی بن ثابت حضرت براء بن عازب سے نقل کرتے ہیں کہ حضور صلی اللہ علیہ و آلہ و سلم نے انصار کے متعلق فرمایا کہ ان سے وہی محبت کرتا ہے جو مومن ہے اور صرف منافق ہی بغض رکھتا ہے۔ راوہ کہتے ہیں کہ ہم سے عدی بن ثابت سے پوچھا کہ کیا آپ نے خود یہ حدیث براء سے سنی۔ انہوں نے کہا ہاں براء مجھ ہی سے تو بیان کی۔ یہ حدیث صحیح ہے۔

٭٭ محمد بن بشار، محمد بن جعفر، شعبہ، قتادۃ، حضرت انس سے روایت ہے کہ رسول اللہ نے انصار میں سے چند لوگوں کو جمع کر کے پوچھا کہ کیا تم میں کوئی غیر تو نہیں ؟ لوگوں نے کہا ہمارے ایک بھانجے کے علاوہ کوئی نہیں۔ آپ نے فرمایا کسی کا بھانجا انہیں میں سے ہوتا ہے۔ پھر آپ نے فرمایا کہ قریش نئی نئی جاہلیت چھوڑ کر مسلمان ہوئے ہیں اور نئی نئی مصیبت سے بھی دوچار ہوئے ہیں (قتل قید وغیرہ) میں چاہتا ہوں کی کسی طرح ان کی دل شکنی کا کوئی علاج کروں اور ان سے الفت کروں۔ کیا تم راضی نہیں کہ لوگ دنیا لے کر گھروں کو لوٹیں اور تم رسول اللہ کی ساتھ اپنے گھروں کو لوٹو۔ انہوں نے کہا ہاں کیوں نہیں اس پر آپ نے فرمایا کہ اگر دوسرے لوگ ایک گھاٹی یا وادی میں چلیں اور انصار دوسری وادی یا گھاٹی میں چلیں تو میں انصار کی وادی یا گھاٹی میں چلوں گا۔ یہ حدیث صحیح ہے۔

٭٭ احمد بن منیع، ہشیم علی بن زید بن جدعان، نضر بن انس، حضرت زید بن ارقم سے روایت ہے کہ انہوں نے حضرت انس بن مالک کو غزوہ حرہ کے موقع پر شہید ہونے والے ان کے چند اقرباء اور ان کے چچا زاد بھائیوں کی تعزیت میں لکھا کہ میں آپ کو اللہ کی طرف سے بشارت دیتا ہوں کہ جو میں نے رسول اللہ صلی اللہ علیہ و آلہ و سلم سے سنی ہے کہ آپ صلی اللہ علیہ و آلہ و سلم نے فرمایا اے اللہ انصار کو ان کی اولاد اور ان کی اولاد کی اولاد کو بخشش دے،۔ یہ حدیث حسن صحیح ہے اور روایت کی قتادہ نے نضر بن انس سے انہوں نے زید بن ارقم سے۔

٭٭ عبدۃ بن عبداللہ بن خزاعی بصری، ابو داؤد و عبدالصمد، محمد بن ثابت بنانی، ثابت بنانی، حضرت ابو طلحہ سے روایت ہے کہ رسول اللہ نے مجھ سے فرمایا کہ اپنی قوم کو میرا کہنا۔ میں انہیں پرہیزگار اور صابر جانتا ہوں۔ یہ حدیث حسن صحیح ہے۔

٭٭ حسین بن حریث، فضل بن موسی، زکریا بن ابی زائدۃ، عطیہ، حضرت ابو سعید سے روایت ہے کہ نبی اکرم صلی اللہ علیہ و آلہ و سلم نے فرمایا سن لو میرے خاص اور راز دار لوگ جن کے پاس میں لوٹ کر جاتا ہوں میرے اہل بیت ہیں۔ اور میں جن لوگوں پر اعتماد کرتا ہوں وہ انصار ہیں۔ لہذا ان میں سے بروں کو معاف کر دو اور نیک کاروں کو قبول کر دو۔ یہ حدیث حسن ہے اور اس باب میں حضرت انس سے بھی روایت ہے۔

٭٭ محمد بن بشار، محمد بن جعفر، شعبہ، قتادۃ، حضرت انس بن مالک سے روایت ہے کہ رسول اللہ نے فرمایا انصار میرے اعتماد والے اور راز دار لوگ ہیں۔ لوگ بڑھتے جائیں گے اور یہ کم ہوتے جائیں گے لہذا ان کے نیکوں کو قبول کر لو اور ان کے بروں کو معاف کر دو۔ یہ حدیث حسن صحیح ہے۔

٭٭ احمد بن حسن، سلیمان بن داؤد ہاشمی، ابراہیم بن سعد، صالح بن کیسان، زہری، محمد بن ابی سفیان، یوسف بن حکم، محمد بن سعد، حضرت سعد فرماتے ہیں کہ رسول اللہ نے فرمایا جو قریش کی ذلت چاہتا ہے اللہ تعالیٰ اسے ذلیل کر دیتے ہیں یہ حدیث غریب ہے عبد بن حمید بھی یعقوب بن ابراہیم سے وہ اپنے والد سے وہ صالح بن کیسان سے اور وہ ابن شہاب سے اسی سند سے اسی کی مانند نقل کرتے ہیں۔

٭٭ محمود بن غیلان، بشر بن سری ومومل، سفیان، حبیب بن ابی ثابت، حضرت ابن عباس سے روایت ہے کہ نبی اکرم صلی اللہ علیہ و آلہ و سلم نے مجھ سے فرمایا کہ جو شخص اللہ تعالیٰ اور قیامت کے دن پر ایمان رکھنے والا ہے وہ انصار سے بغض نہیں رکھے گا۔ یہ حدیث حسن صحیح ہے۔

٭٭ ابو کریب، ابو یحیی حمانی، اعمش، طارق بن عبدالرحمن، سعد بن جبیر، حضرت ابن عباس سے روایت ہے کہ نبی اکرم صلی اللہ علیہ و آلہ و سلم نے فرمایا تو نے قریش کو پہلے (قتل وقید) کے عذاب کا مزہ چکھا دیا اب آخر میں انہیں عنایت اور رحمتوں کا مزہ چکھا۔ یہ حدیث حسن صحیح غریب ہے۔

٭٭ عبدالوہاب وراق، یحیی، اعمش ہم سے روایت کی عبدالوہاب وراق نے انہوں نے یحیی سے اور وہ اعمش سے اسی طرح نقل کرتے ہیں۔

٭٭ قاسم بن دینار کوفی، اسحاق بن منصور، جعفر احمر، عطاء بن سائب، حضرت انس بن مالک کہتے ہیں کہ رسول اللہ صلی اللہ علیہ و آلہ و سلم نے دعا کی یا اللہ انصار کو اور ان کی اولاد اور ان کی اولاد اور ان کی عورتوں کو بخش دے۔ یہ حدیث اس سند سے حسن غریب ہے۔

باب انصار کے گھروں کی فضیلت کے بارے میں 

قتیبہ، لیث بن سعد، یحیی بن سعید انصاری، حضرت انس بن مالک ہیں کہ رسول اللہ صلی اللہ علیہ و آلہ و سلم نے فرمایا کیا میں تمہیں انصار میں بہتر لوگوں یا فرمایا بہتر انصار کے متعلق نہ بتاؤں۔ صحابہ اکرام نے عرض کیا کیوں نہیں۔ آپ نے فرمایا قبیلہ بنو نجار اور پھر جو ان کے قریب ہیں۔ یعنی بنو عبد الاشھل پھر ان کے قریب والے بنو ساعدہ۔ پھر آپ نے فرمایا اپنے دونوں ہاتھوں سے اشارہ کیا اور اپنی انگلیوں کو بند کر کے کھولا جیسے کوئی کچھ پھینکتا ہے اور فرمایا کہ انصار کے تمام گھروں میں ہے۔ یہ حدیث حسن صحیح ہے۔ انس اس حدیث کو ابو سعید ساعدی اور وہ نبی اکرم صلی اللہ علیہ و آلہ و سلم سے نقل کرتے ہیں۔

٭٭ محمد بن بشار، محمد بن جعفر، شعبہ، قتادۃ، انس بن مالک، حضرت ابو اسید ساعدی سے روایت کہ رسول اللہ صلی اللہ علیہ و آلہ و سلم نے فرمایا انصار کے گھروں میں سب سے بہتر گھر بنو نجار کے ہیں پھر بنو عبد الاشھل کے پھر بنو حارث بن خزرج کا پھر بنو ساعدی کا اور انصار کے تمام گھروں میں خیر ہے۔ حضرت سعد نے فرمایا کہ میں دیکھ رہا ہوں کہ رسول اللہ نے ہم کو دوسروں پر فضیلت دی ہے۔ یہ حدیث حسن صحیح ہے۔ اور ابو اسید ساعدی کا نام مالک بن ربیعہ ہے۔

٭٭ ابوالسائب سلم بن جنادۃ بن سلم، احمد بن بشیر، مجالد، شعبی، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ انصار کے گھروں میں سے سب سے بہتر گھر بنو نجار کے ہیں۔ یہ حدیث اس سند سے غریب ہے۔

٭٭ ابوسائب، احمد، مجاہد، شعبی، حضرت جابر سے روایت ہے کہ رسول اللہ صلی اللہ علیہ و آلہ و سلم نے فرمایا کہ انصار میں سے بہترین لوگ قبیلہ بنو عبد الاشھل کے لوگ ہیں یہ حدیث اس سند سے غریب ہے۔

باب مدینہ منورہ کی فضیلت کے بارے میں

قتیبہ بن سعید، لیچ، سعید بن ابی سعید مقبری، عمرو بن سلیم، عاصم بن عمرو، حضرت علی بن ابی طالب سے روایت ہے کہ ہم ایک مرتبہ حضور صلی اللہ علیہ و آلہ و سلم کے ساتھ نکلے اور جب سعد بن ابی وقاص کے محلے میں حروہ سقیا کے مقام پر پہنچے تو آپ صلی اللہ علیہ و آلہ و سلم نے وضو کا پانی منگوا کر وضو کیا اور قبلہ رخ ہو کر کھڑے ہو کر دعا کی کہ اے اللہ ابراہیم علیہ السلام تیرے بندے اور دوست تھے۔ انہوں نے اہل مکہ کیلئے برکت کی دعا کی تھی۔ میں بھی تیرا بندہ اور رسول ہوں میں تجھ سے اہل مدینہ کیلئے دعا کرتا ہوں کہ ان (اہل مدینہ) کے مد اور صاع میں اس سے دوگنی برکت عطا فرما جو تو نے اہل مکہ کو عطا فرمائی اور ہر برکت کے ساتھ دو برکتیں۔ یہ حدیث حسن صحیح ہے اور اس باب میں حضرت عائشہ، عبداللہ بن زید اور ابو ہریرہ سے بھی روایت ہے۔

٭٭ عبد اللہ بن ابی زیاد، ابو نباتہ یونس بن یحیی بن نباتہ، سلمہ بن وردان، ابو سعید بن ابی المعلی، حضرت علی بن ابی طالب اور ابو ہریرہ کہتے ہیں کہ رسول اللہ صلی اللہ علیہ و آلہ و سلم فرمایا کہ میرے گھر اور منبر کے درمیان کو حصہ جنت کے باغوں میں سے ایک باغ ہے۔ یہ حدیث اس سند سے حسن ضعیف ہے۔

٭٭ محمد بن کامل مروزی، عبدالعزیز بن ابی حازم زاہد، کثیر بن زید، ولید بن رباح، حضرت ابو ہریرہ رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے فرمایا کہ میرے گھر اور منبر کے درمیان جنت کے باغوں میں سے ایک باغ ہے۔ اس سند سے یہ بھی منقول ہے کہ آپ صلی اللہ علیہ و آلہ و سلم نے یہ فرمایا کہ میری مسجد میں ایک نماز مسجد حرام کے علاوہ دوسری کسی مسجد میں ایک ہزار نمازیں پڑھنے سے بہتر ہے۔ اور مسجد حرام میں ایک نماز مسجد نبوی کی ایک ہزار نمازوں کے برابر ہے۔ یہ حدیث حسن صحیح ہے اور حضرت ابو ہریرہ سے متعدد طرق سے مرفوعاً منقول ہے۔

٭٭ بندار، معاذ بن ہشام، ہشام، ایوب، نافع، حضرت ابن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جس سے ہو سکے کہ مدینہ منورہ میں مرے تو وہی مرنے کی کوشش کرے کیونکہ جو یہاں مرے گا میں اس کی شفاعت کروں گا۔ اس باب میں سبیغہ بنت حارث اسلمیہ سے بھی منقول ہے۔ یہ حدیث اس سند یعنی ایوب سختیانی کی روایت سے حسن صحیح غریب ہے۔

٭٭ محمد بن عبدالاعلی، معتمر بن سلیمان، عبید اللہ بن عمر، نافع، حضرت ابن عمر رضی اللہ تعالیٰ عنہ سے منقول ہے کہ ان کی لونڈی ان کے پاس حاضر ہوئی اور عرض کیا کہ مجھ پر زمانے کی گردش ہے لہذا میں چاہتی ہوں کہ عراق چلی جاوں۔ حضرت ابن عمر نے فرمایا کہ شام کیوں نہیں چلی جاتی ہو وہ حشرونشر کی زمین ہے۔ پھر اے نادان صبر کیوں نہیں کر لیتی اس لئے کہ میں نے حضور صلی اللہ علیہ و آلہ و سلم سے سنا ہے کہ جس نے مدینہ منورہ کی سختی اور بھوک پر صبر کیا میں قیامت کے دن اس کا گواہ یا (فرمایا) شفیع ہوں گا۔ اس باب میں حضرت ابو سعید، سفیان ابی زہیر اور سبیعہ اسلمیہ سے احادیث منقول ہیں۔ یہ حدیث حسن صحیح غریب ہے۔

٭٭ ابوسائب، ابو جنادۃ بن سلم، ہشام بن عروۃ، عروۃ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ مدینہ منورہ مسلمانوں کے شہروں میں سے سب سے آخر میں ویران ہو گا۔ یہ حدیث حسن غریب ہے۔ ہم اس حدیث کو صرف جنادہ کی روایت سے جانتے ہیں اور وہ ہشام سے نقل کرتے ہیں۔

٭٭ انصاری، معن، مالک بن انس، قتیبہ، مالک بن انس، محمد بن منکدر، حضرت جابر سے روایت ہے ایک اعرابی نے نبی اکرم صلی اللہ علیہ و آلہ و سلم کے ہاتھ پر اسلام کی بیعت کی پھر مدینہ منورہ میں ہی اسے بخار ہو گیا۔ چنانچہ وہ آیا اور عرض کیا کہ اپنی بیعت واپس لے لیں۔ آپ صلی اللہ علیہ و آلہ و سلم نے انکار کر دیا۔ وہ دوبارہ حاضر ہوا اور پھر اسی طرح عرض کیا۔ آپ صلی اللہ علیہ و آلہ و سلم نے پھر انکار کر دیا۔ وہ تیسری بار پھر حاضر ہوا لیکن آپ نے اس بار بھی انکار کر دیا۔ پھر وہ چلا گیا تو آپ صلی اللہ علیہ و آلہ و سلم نے فرمایا مدینہ طیبہ ایک بھٹی کی مثل ہے جو میل کچیل کو دور کر دیتی ہے۔ اور طیب (پاکیزہ چیز) کو خالص کر دیتی ہے۔ اس باب میں حضرت ابو ہریرہ سے بھی روایت ہے۔ یہ حدیث حسن صحیح ہے۔

٭٭ انصاری، معن، مالک، قتیبہ، مالک، ابن شہاب، سعید بن مسیب، حضرت ابو ہریرہ رضی اللہ تعالیٰ فرمایا کرتے تھے کہ اگر میں کسی ہرن کو بھی مدینہ منورہ میں چرتے ہوئے دیکھ لوں تو خوف زدہ نہ کروں کیونکہ رسول اللہ صلی اللہ علیہ و آلہ و سلم نے فرمایا کہ ان دو پتھریلی زمینوں کے درمیان حرم ہے۔ اس باب میں حضرت سعد، عبداللہ بن زید، اور سہل بن حنیف سے بھی احادیث منقول ہیں۔ یہ حدیث حسن صحیح ہے۔

٭٭ قتیبہ، مالک، انصاری، معن، مالک، عمرو بن ابی عمرو، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے احد پہاڑ کو دیکھا تو فرمایا کہ یہ ایسا پہاڑ ہے جو ہم سے محبت کرتا ہے اور ہم بھی اسے محبوب رکھتے ہیں۔ اے اللہ ابراہیم نے مکہ کو حرم بنایا اور میں دو پتھریلی زمینوں کے درمیان یعنی مدینہ منورہ کو حرم ٹھہراتا ہوں۔ یہ حدیث صحیح ہے۔

٭٭ حسین بن حریث، فضل بن موسی، عیسیٰ بن عبید، غیلان بن عبداللہ عامری، ابو زرعہ بن عمرو بن جریر، حضرت جریر بن عبداللہ سے روایت ہے کہ نبی اکرم صلی اللہ علیہ و آلہ و سلم نے فرمایا کہ اللہ تعالیٰ نے مجھ پروحی نازل کی کہ ان تین جگہوں میں سے جہاں بھی جا کر آپ صلی اللہ علیہ و آلہ و سلم ٹھہریں گے وہی دارالہجرہ ہو گا۔ مدینہ بہرین اور قنسرین۔ یہ حدیث غریب ہے۔ ہم اس حدیث کو صرف فضل بن موسیٰ کی روایت سے جانتے ہیں۔ اس روایت کے ساتھ ابو عامر منفرد ہیں۔

٭٭ محمود بن غیلان، فضل بن موسی، ہشام بن عروۃ، صالح بن ابی صالح، ابو صالح، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص مدینہ کی بھوک اور سختی برداشت کرے گا قیامت کے دن میں اس کا شفیع یا (فرمایا) گواہ ہوں گا۔ یہ حدیث اس سند سے حسن غریب ہے اور صالح بن ابی صالح، سہیل بن ابی صالح کے بھائی ہیں۔

باب مکہ مکرمہ کی فضیلت کے بارے میں

قتیبہ، لیث، عقیل، زہری، ابو سلمہ، حضرت عبداللہ بن عدی بن حمرا سے روایت ہے وہ کہتے ہیں کہ رسول اللہ صلی اللہ علیہ و آلہ و سلم کو حرورہ کے مقام پر کھڑے ہو کر فرماتے ہوئے سنا کہ اللہ کی قسم اے مکہ تو اللہ کی ساری زمین سے بہتر اور اللہ کے نزدیک پوری زمین سے زیادہ محبوب ہے۔ اگر مجھے تجھ پر سے جانے پر مجبور نہ کیا جاتا تو ہرگز نہ جاتا۔ یہ حدیث حسن غریب صحیح ہے۔ یونس نے زہری سے اسی کی مانند حدیث نقل کی ہے۔ محمد بن عمرو اسے ابو سلمہ سے وہ ابو ہریرہ سے اور وہ نبی اکرم صلی اللہ علیہ و آلہ و سلم سے نقل کرتے ہیں۔ زہری کی ابو سلمہ سے عبداللہ بن عدی بن حمرا کے واسطے منقول حدیث میرے (یعنی امام ترمذی) کے نزدیک زیادہ صحیح ہے۔

٭٭ محمد بن موسیٰ بصری، فضل بن سلیمان، عبداللہ بن عثمان بن خثیم، سعید بن جبیرو ابو الطفیل، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے مکہ مکرمہ سے فرمایا تو کتنا اچھا شہر ہے اور مجھے کتنا عزیز ہے اگر مجھے میری قوم یہاں سے نہ نکالتی تو میں تیرے علاوہ کہیں نہ ٹھہرتا۔ یہ حدیث مبارکہ اس سند سے حسن صحیح غریب ہے۔

باب عرب کی فضیلت کے بارے میں 

محمد بن یحیی ازدی و احمد بن منیع، ابو بدر شجاع بن ولید، قابوس بن ابی ظبیان، ابو ظبیان، حضرت سیلمان سے روایت ہے کہ رسول اللہ صلی اللہ علیہ و آلہ و سلم نے فرمایا کہ اے مسلمان مجھ سے بغض نہ رکھنا کہیں ایسا نہ ہو کہ تمہارا دین تمہارے ہاتھ سے جاتا رہے میں نے عرض کیا میں نے عرض کیا یا رسول اللہ صلی اللہ علیہ و آلہ و سلم میں آپ سے کیسے بغض کر سکتا ہوں جبکہ اللہ تعالیٰ نے مجھے آپ کے ذریعے ہدایت دی۔ آپ نے فرمایا اگر تم عرب سے بغض رکھو گے تو گویا مجھ سے بغض رکھو گے۔ یہ حدیث حسن غریب ہے۔ ہم اس حدیث کو صرف ابو بدر بن شجاع بن ولید کی روایت سے جانتے ہیں۔

٭٭ عبد بن حمید، محمد بن بشر عبدی، عبداللہ بن عبداللہ بن اسود، حصین بن عمر، مخارق بن عبد اللہ، طارق بن شہاب، حضرت عثمان بن عفان رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جو عرب سے خیانت کرے گا وہ میری شفاعت میں داخل نہیں ہو گا اور اسے میری محبت نصیب نہیں ہو گی۔ یہ حدیث غریب ہے۔ ہم اس حدیث کو صرف حصین بن عمرا حمسی کی روایت جانتے ہیں۔ وہ مخارق سے روایت کرتے ہیں حصین بن عمر محدثین (رحمہم اللہ) کے نزدیک زیادہ قوی نہیں۔

٭٭ یحیی بن موسی، سلیمان بن حرب، حضرت محمد بن ابی رزین اپنی والدہ سے نقل کرتے ہیں کہ ام حریر کا یہ حال تھا کہ اگر کوئی عربی فوت ہو جاتا تو وہ غمگین ہو جاتیں۔ لوگوں نے کہا کہ ہم دیکھتے کہ کسی عربی کی وفات پر آپ کو سخت صدمہ ہوتا ہے انہوں نے فرمایا میں نے اپنے آزاد کردہ غلام سے سنا ہے کہ رسول اللہ صلی اللہ علیہ و آلہ و سلم نے فرمایا عرب کی ہلاکت قیامت کے قرب کی نشانیوں میں سے ہے۔ محمد بن ابی رزین کہتے ہیں کہ ان کے غلام طلحہ بن مالک تھے۔ یہ حدیث غریب ہے۔ ہم اس حدیث کو صرف سلیمان بن حرب کی روایت سے جانتے ہیں۔

٭٭ محمد بن یحیی ازدی، حجاج بن محمد، ابن جریج، ابو زبیر، جابر بن عبد اللہ، حضرت ام شریک کہتی ہیں کہ رسول اللہ صلی اللہ علیہ و آلہ و سلم نے فرمایا کہ لوگ دجال سے بھاگیں گے یہاں تک کے پہاڑوں میں جا کر رہنے لگیں گے۔ ام شریک فرماتی ہیں میں نے عرض کیا یا رسول اللہ صلی اللہ علیہ و آلہ و سلم اس دن عرب کہاں ہوں گے۔ آپ صلی اللہ علیہ و آلہ و سلم نے فرمایا وہ تھوڑے ہوں گے۔ یہ حدیث حسن صحیح غریب ہے۔

٭٭ بشر بن معاذ عقدی، یزید بن زیع، سعید بن ابی عروبہ، قتادۃ، حسن، حضرت سمرہ بن جندب رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا سام عرب کے باپ، یافث رومیوں کے باپ اور حام حبشیوں کے باپ ہیں۔ یہ حدیث حسن ہے اور یافث کو یافت یعنی یفت بھی کہتے ہیں۔

باب عجم کی فضیلت کے بارے میں 

سفیان بن وکیع، یحیی بن آدم، ابو بکر بن عیاش، صالح بن ابی صالح مولی عمرو بن حریث، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم کے پاس عجم کا ذکر کیا گیا تو آپ صلی اللہ علیہ و آلہ و سلم نے فرمایا مجھے ان میں سے بعض پر تم لوگوں میں سے بعض سے زیادہ اعتماد ہے۔ یا فرمایا تم میں سے بعض کی نسبت زیادہ اعتماد ہے۔ یہ حدیث غریب ہے۔ ہم اس حدیث کو صرف ابو بکر بن عیاش کی روایت سے جانتے ہیں صالح وہ مہران کے بیٹے اور عمرو بن حریث کے مولی ہیں۔

٭٭ علی بن حجر، عبداللہ بن جعفر، ثور بن زید دیلی، ابو الغیث، حضرت ابو ہریرہ سے روایت ہے کہ جب سورۃ جمعہ نازل ہوئی تو ہم نبی اکرم صلی اللہ علیہ و آلہ و سلم کے پاس تھے آپ صلی اللہ علیہ و آلہ و سلم نے یہ سورۃ پڑھی جب وَآخَرِینَ مِنْہُمْ۔) پر پہنچے تو ایک آدمی نے آپ صلی اللہ علیہ و آلہ و سلم سے پوچھا کہ وہ کون ہیں جو ہم سے ابھی نہیں ملے ؟ آپ خاموش رہے۔ راوی فرماتے ہیں کہ سلمان فارسی بھی ہم میں موجود تھے۔ حضور صلی اللہ علیہ و آلہ و سلم نے اپنا ہاتھ حضرت سلیمان فارسی پر رکھا اور فرمایا اس ذات کی قسم جس کے قبضہ قدرت میں میری جان ہے اگر ایمان ثریا پر بھی ہوتا تو بھی اس قوم میں سے کچھ لوگ اسے حاصل کر لیتے۔ یہ حدیث حسن ہے اور کئی سندوں سے حضرت ابو ہریرہ سے مرفوعاً منقول ہے۔

باب ایل یمن کی فضیلت کے بارے میں 

عبد اللہ بن ابی زیاد، ابو داؤد طیالسی، عمران قطان، قتادۃ، انس، حضرت زید ثابت رضی اللہ تعالیٰ عنہ سے روایت ہے کہ نبی اکرم صلی اللہ علیہ و آلہ و سلم نے یمن کی طرف دیکھ دعا فرمائی یا اللہ ! ان کے دل ہماری طرف پھر دے اور ہمارے صاع اور مد (وزن کے پیمانے ) میں برکت عطا فرما۔ یہ حدیث حضرت زید بن ثابت کی روایت سے حسن غریب ہے۔ ہم اس کو صرف عمران قطان کی روایت سے جانتے ہیں۔

٭٭ قتیبہ، عبدالعزیز بن محمد، محمد بن عمرو، ابو سلمہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ تمہارے پاس اہل یمن آئے ہیں جو بہت کمزور دل اور نرم طبیعت والے ہیں۔ ایمان بھی یمن سے نکلا ہے اور حکمت بھی یمن ہی سے نکلی ہے۔ اس باب میں حضرت ابن عباس اور ابن مسعود سے بھی احادیث منقول ہیں یہ حدیث حسن صحیح ہے۔

٭٭ احمد بن منیع، زید بن حباب، معاویہ بن صالح، ابو مریم انصاری، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا بادشاہت قریش میں، قضاء (فیصلہ) انصار میں، اذان حبشہ میں، اور امانت ازد یعنی یمن میں ہے۔

٭٭ محمد بن بشار، عبدالرحمن بن مہدی، معاویہ بن صالح، ابو مریم انصاری، ابو ہریرہ ہم سے روایت کی محمد بن بشار نے انہوں نے عبدالرحمن بن مہدی انہوں نے معاویہ بن صالح انہوں نے ابو مریم انصاری اور وہ ابو ہریرہ سے اسی کی مانند حدیث نقل کرتے ہوئے اسے مرفوع نہیں کرتے یہ حدیث زید بن حباب کی روایت سے زیادہ صحیح ہے۔

٭٭ عبدالقدوس بن محمد عطار، صالح بن عبدالکبیر، بن شعیب، عبدالسلام بن شعیب، شعیب، حضرت انس سے روایت ہے کہ رسول اللہ صلی اللہ علیہ و آلہ و سلم نے فرمایا ازد (یعنی) یمن کے رہنے والے اللہ کی زمین پر اس کے دین کے مددگار ہیں۔ لوگ ان کو پست کرنا چاہیں گے لیکن اللہ تعالیٰ ان کی ایک نہ مانیں گا بلکہ انہیں اور بلند کرے گا لوگوں پر ضرور ایک ایسا زمانہ آئے گا کہ آدمی کہے گا کاش میرا باپ یمنی ہوتا کاش میری ماں یمنی ہوتی۔ یہ حدیث غریب ہے۔ ہم اس کو صرف اسی سند سے جانتے ہیں اور یہ انس سے مرفوعاً بھی مروی ہے اور وہ ہمارے نزدیک زیادہ صحیح ہے۔

٭٭ عبدالقدوس بن محمد عطار بصری، محمد بن کچیر، مہدی بن میمون، غیلان بن جریر، حضرت انس بن مالک فرماتے ہیں کہ اگر ہم ازدی (یمن والوں سے ) نہ ہوتے تو کامل لوگوں میں سے نہ ہوتے۔ یہ حدیث حسن غریب ہے۔

٭٭ ابوبکر بن زنجویہ، عبدالرزاق، ان کے والد، میناء مولی عبدالرحمن بن عوف، حضرت ابو ہریرہ فرماتے ہیں کہ ہم نبی اکرم صلی اللہ علیہ و آلہ و سلم کے پاس تھے ایک آدمی آیا میرا خیال ہے کہ وہ قیس میں سے تھا۔ اس نے عرض کیا یا رسول اللہ صلی اللہ علیہ و آلہ و سلم قبیلہ حمیر پر لعنت بھیجئے۔ آپ نے اس سے منہ پھیر لیا۔ وہ دوسری جانب سے آیا تو آپ نے ادھر سے منہ پھیر لیا۔ وہ تیسری جانب سے آیا اس مرتبہ بھی آپ نے اس سے منہ پھیر لیا۔ اور فرمایا اللہ تعالیٰ قبیلہ حمیر پر رحم فرمائے۔ ان کے منہ میں اسلام اور ہاتھوں میں طعام ہے پھر وہ امن و ایمان والے ہیں۔ یہ حدیث غریب ہے۔ ہم اس حدیث کو صرف اسی سند سے عبدالرزاق کی روایت سے جانتے ہیں۔ میناء سے اکثر منکر احادیث مروی ہیں۔

باب قبیلہ غفار، اسلم،جہینہ اور مزینہ کی فضیلت کے بارے میں 

احمد بن منیع، یزید بن ہارون، ابو مالک اشجعی، موسیٰ بن طلحہ، حضرت ابو ایوب انصاری سے روایت ہے کہ رسول اللہ صلی اللہ علیہ و آلہ و سلم نے فرمایا انصار مرینہ جہینہ اشجع غفار اور قبیلہ عبدالدار کے لوگ میرے رفیق ہیں۔ اور اللہ کے علاوہ ان کا کوئی رفیق نہیں۔ لہذا اللہ اور اس کا رسول ان کے رفیق ہیں۔ یہ حدیث حسن صحیح ہے۔

باب بنو ثقیف اور بنو حنیفہ کے بارے میں 

ابو سلمہ یحیی بن خلف، عبدالوہاب ثقفی، عبداللہ بن عثمان بن خثیم، ابو زبیر، حضرت جابر سے روایت ہے وہ فرماتے ہیں کہ لوگوں نے عرض کیا یا رسول اللہ ہمیں بنو ثقیف کے تیروں نے جلا دیا ہے۔ لہذا ان کے لئے بد دعا کیجئے۔ آپ نے فرمایا۔ اللہ ثقیف والوں کو ھدایت دے۔ یہ حدیث حسن صحیح غریب ہے۔

٭٭ زید بن اخزم طائی، عبدالقاہر بن شعیب، ہشام، حسن، حضرت عمران بن حصین رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم فوت ہوئے تو تین قبیلوں کو پسند نہیں کرتے تھے، ثقیف، بنو حنیفہ۔ اور بنو امیہ۔ یہ حدیث غریب ہے۔ ہم اس حدیث کو صرف اسی سند سے جانتے ہیں۔

٭٭ علی بن حجر، فضل بن موسی، شریک، عبداللہ بن عصم، حضرت ابن عمر رضی اللہ تعالیٰ سے روایت ہے کہ رسول اللہ صلی اللہ علیہ و آلہ و سلم نے فرمایا کہ قبیلہ بنو ثقیف میں ایک کذاب اور ایک ہلاک کرنے والا ہے۔ عبدالرحمن بن واقد نے شریک سے اسی سند سے اسی کی مانند حدیث نقل کی ہے۔ عبداللہ بن عصم کی کنیت ابو علوان ہے اور وہ کوفی ہیں۔ یہ حدیث غریب ہے۔ ہم اس حدیث کو صرف شریک کی روایت سے جانتے ہیں۔ وہ عبداللہ بن عصم سے روایت کرتے ہیں۔ اسرائیل ان سے روایت کرتے ہوئے انہیں عبداللہ بن عصمہ کہتے ہیں اس میں حضرت اسماء بنت ابو بکر سے بھی روایت ہے۔

٭٭ احمد بن منیع، یزید بن ہارون، ایوب، سعید مقبری، حضرت ابو ہریرہ سے روایت ہے کہ ایک اعرابی نے نبی اکرم صلی اللہ علیہ و آلہ و سلم کو ایک جوان اونٹنی ہدیہ میں دی۔ آپ نے اسے اس کے بدلے چھ جوان اونٹنیاں عنایت فرمائیں۔ اس پر بھی وہ خفا رہا۔ پس جب یہ بات آپ صلی اللہ علیہ و آلہ و سلم کو پہنچی تو آپ نے اللہ تعالیٰ کی حمد ثناء بیان کرنے کے بعد فرمایا کہ فلاں شخص نے مجھے بطور ہدیہ ایک انٹنی دی میں اس کے بدلے چھ اونٹنیاں دی لیکن وہ اس کے باوجود ناراض ہے لہذا میں نے فیصلہ کیا ہے کہ قریشی انصاری اور ثقفی اور دوسی کے علاوہ کسی شخص سے ہدیہ قبول نہیں کروں گا۔ اس حدیث میں اور چیزوں کا بھی تذکرہ ہے۔ یہ حدیث حضرت ابو ہریرہ سے کئی سندوں سے منقول ہے۔ یزید بن ہارون، ایوب ابی العلاء سے روایت کرتے ہیں۔ اور یہ ایوب بن مسکین ہیں۔ انہیں ابن مسکین بھی کہتے ہیں۔ شاید یہ وہی حدیث ہے جو ایوب سے سعید مقری ہے حوالے سے منقول ہے۔ ایوب، ابو علاء اور ایوب بن مسکین ایک شخص ہیں۔ ابن ابی مسکین بھی انہی کو کہتے ہیں۔

٭٭ محمد بن اسماعیل، احمد بن خالد حمصی، محمد بن اسحاق، سعید بن ابی سعید مقبری، ابو سعید مقبری، حضرت ابو ہریرہ رضی اللہ تعالیٰ عنہ سے روایت ہے کہ قبیلہ بنو فزارہ کے ایک شخص نے نبی اکرم صلی اللہ علیہ و آلہ و سلم اپنے ان اونٹوں میں سے ایک اونٹی دی جو اسے غابہ مقام سے ملے تھے۔ آپ صلی اللہ علیہ و آلہ و سلم نے اسے اس بدلے میں کچھ دیا تو وہ خفا ہو گیا۔ چنانچہ میں نے نبی اکرم صلی اللہ علیہ و آلہ و سلم کو منبر پر یہ فرماتے ہوئے سنا کہ عرب کے لوگ مجھے ہدئی دیتے ہیں اور میں جو کچھ میرے پاس ہوتا ہے انہیں دے دیتا ہوں لیکن پھر بھی وہ اسے ناپسند کرتے ہیں اور اس کی وجہ سے مجھ پر ناراض ہوتے ہیں۔ اللہ کی قسم میں آج کے بعد قریشی، انصاری اور ثقفی اور دوسی کے علاوہ کسی عرب سے ہدیہ قبول نہیں کروں گا۔ یہ حدیث یزید بن ہارون کی روایت سے زیادہ صحیح ہے۔

٭٭ ابراہیم بن یعقوب، وہب بن جریر، جریر، عبداللہ بن ملاذ، نمیر بن اوس، مالک بن مسروح، حضرت عامر بن ابی عامر اشعری اپنے والد سے نقل کرتے ہیں کہ رسول اللہ صلی اللہ علیہ و آلہ و سلم نے فرمایا کہ بنو اشعر اور بنو اسد بھی کتنے اچھے قبیلے ہیں۔ یہ لوگ جنگ میں فرار نہیں ہوتے اور مال غنیمت سے چراتے نہیں۔ وہ مجھ سے ہیں اور میں ان سے ہوں۔ روای کہتے ہیں میں نے یہ حدیث معاویہ کو سنائی تو انہوں نے فرمایا کہ حضور صلی اللہ علیہ و آلہ و سلم نے اس طرح نہیں بلکہ اس طرح فرمایا وہ مجھ سے ہیں اور میرے ہی ہیں۔ ابو عامر کہتے ہیں میں نے کہا میرے والد نے مجھ سے اس طرح بیان کیا کہ میں رسول اللہ صلی اللہ علیہ و آلہ و سلم سے سنا آپ نے فرمایا وہ مجھ سے ہیں اور میں ان سے ہوں۔ حضرت معاویہ نے فرمایا تم اپنے باپ کی روایت کو زیادہ بہتر جانتے ہو گے۔ یہ حدیث غریب ہے۔ ہم اس روایت کو صرف وہب بن جریر کی روایت سے جانتے ہیں۔ کہا جاتا ہے کہ اسد اور ازد دونوں ایک ہی قبیلہ ہیں۔

٭٭ محمد بن بشار، عبدالرحمن بن مہدی، شعبہ، عبداللہ بن دینار، حضرت ابن عمر رضی اللہ تعالیٰ عنہ نبی اکرم صلی اللہ علیہ و آلہ و سلم سے نقل کرتے ہیں کہ آپ نے فرمایا قبیلہ اسلم کو اللہ صحیح و سالم رکھے اور قبیلہ غفار کی اللہ تعالیٰ مغفرت فرمائے۔ اس باب میں حضرت ابو ذر، ابو بریدہ اور ابو ہریرہ سے بھی احادیث منقول ہیں۔ یہ حدیث حسن صحیح ہے۔

٭٭ علی بن حجر، اسماعیل بن جعفر، عبداللہ بن دینار، حضرت ابن عمر رضی اللہ تعالیٰ عنہ سے روایت ہے کہ رسول اللہ نے فرمایا قبیلہ اسلم کو اللہ تعالیٰ محفوظ رکھے۔ قبیلہ غفار کو اللہ تعالیٰ بخش دے اور عیصہ نے اللہ اور اس کے رسول صلی اللہ علیہ و آلہ و سلم کی نافرمانی کی۔ یہ حدیث حسن صحیح ہے۔

٭٭ محمد بن بشار، مؤمل، سفیان، عبد اللہ، شعبہ ہم سے روایت کی محمد بن بشار نے انہوں نے مؤمل سے انہوں نے سفیان سے اور وہ عبداللہ سے شعبہ کی مانند نقل کرتے ہیں۔ یہ حدیث حسن صحیح ہے۔

٭٭ قتیبہ، مغیرۃ بن عبدالرحمن، ابو زناد، اعرج، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا اس ذات کی قسم جس کے قبضہ قدرت میں محمد صلی اللہ علیہ و آلہ و سلم جان ہے۔ غفار، اسلم، مزینہ، اور جہینہ کے لوگ قیامت کے دن اللہ کے نزدیک اسد، طی اور غطفان کے لوگوں سے بہتر ہوں گے۔ یہ حدیث حسن صحیح ہے۔

٭٭ محمد بن بشار، عبدالرحمن بن مہدی، سفیان، جامع بن شداد، صفوان بن محرز، حضرت عمران بن حصین سے روایت ہے کہ بنو تمیم کا ایک وفد نبی اکرم صلی اللہ علیہ و آلہ و سلم کی خدمت میں حاضر ہوا تو آپ صلی اللہ علیہ و آلہ و سلم نے فرمایا اے بنو تمیم تمہیں بشارت ہو۔ وہ کہنے لگے۔ آپ ہمیں بشارت دی رہیں ہیں تو کچھ عنایت بھی کریں۔ راوی کہتے ہیں کہ اس پر آپ کا چہرہ متغیر ہو گیا۔ پھر یمن والوں کی ایک جماعت آئی تو آپ نے ان سے فرمایا تم لوگ خوشخبری قبول کر لو۔ اس لئے کہ بنو تمیم نے قبول نہیں کی۔ انہوں نے عرض کیا ہم نے اسے قبول کیا۔ یہ حدیث حسن صحیح ہے۔

٭٭ محمود بن غیلان، ابو احمد، سفیان، عبدالملک بن عمیر، عبدالرحمن بن ابی بکرۃ، حضرت ابو بکر کہتے ہیں کہ رسول اللہ صلی اللہ علیہ و آلہ و سلم نے فرمایا اسلم، غفار، اور مزینہ کے لوگ تمیم اسد اور غطفان اور بنو عامر بن صعصعہ کے لوگوں سے بہتر ہیں اور ان کا ذکر کرتے ہوئے آپ صلی اللہ علیہ و آلہ و سلم بلند آواز کرتے تھے۔ چنانچہ لوگ کہنے لگے یہ لوگ محروم ہو گئے اور خسارے میں رہ گئے۔ آپ نے فرمایا وہ لوگ ان سے بہتر ہیں۔ یہ حدیث حسن صحیح ہے۔




حدیث کی علتوں اور راویوں کا بیان

باب شام اور یمن کی فضیلت کے متعلق

٭٭ صلی اللہ علیہ و آلہ و سلم نے دعا فرمائی کہ یا اللہ ہمارے شام اور ہمارے یمن میں برکت عطا فرما۔ لوگوں نے عرض کیا اور ہمارے نجد میں لیکن آپ صلی اللہ علیہ و آلہ و سلم نے اس مرتبہ بھی شام اور یمن ہی کے لئے برکت کی دعا کی لوگوں نے دوبارہ عرض کیا تو آپ نے فرمایا وہاں زلزلے اور فتنے ہیں اور وہاں سے شیطان کا سینگ (یعنی اس کے مددگار) نکلے گا۔ یہ حدیث اس سند یعنی ابن عون کی روایت سے حسن صحیح غریب ہے۔ اور سالم بن عبداللہ کی روایت سے بھی منقول ہے وہ اپنے والد سے اور وہ نبی اکرم صلی اللہ علیہ و آلہ و سلم سے نقل کرتے ہیں۔

٭٭ محمد بن بشار، وہب بن جریر، جریر، یحیی بن ایوب، یزید بن ابی حبیب، عبدالرحمن بن شماسہ، حضرت زید بن ثابت سے روایت ہے کہ ہم رسول اللہ صلی اللہ علیہ و آلہ و سلم کے پاس بیٹھے ہوئے چمڑے کے ٹکڑوں سے قران جمع کر رہے تھے کہ رسول اللہ صلی اللہ علیہ و آلہ و سلم نے فرمایا شام کیلئے بھلائی ہے ہم نے عرض کیا یا رسول اللہ صلی اللہ علیہ و آلہ و سلم کس وجہ سے۔ اس لئے کہ رحمن کے فرشتے ان پر اپنے پر پھیلائے ہوئے ہیں۔ یہ حدیث حسن غریب ہے۔ ہم اس حدیث کو یحیی بن ایوب کی روایت سے جانتے ہیں۔

٭٭ محمد بن بشار، ابو عامر عقدی، ہشام بن سعد، سعید بن ابی سعید، حضرت ابو ہریرہ فرماتے ہیں کہ رسول اللہ صلی اللہ علیہ و آلہ و سلم فرمایا کہ لوگ اپنے ان آباؤ اجداد پر فخر کرنے سے باز رہیں (جو زمانہ جاہلیت میں مر گئے ) وہ جہنم کا کوئلہ ہیں۔ اور جو ایسا کرے گا وہ اللہ تعالیٰ کے نزدیک گوبر کے کیڑے سے بھی زیادہ ذلیل ہو جائے گا۔ جو اپنے ناک سے گوبر کی گولیاں بناتا ہے۔ اس لئے کہ اللہ تعالیٰ نے تم سے جاہلیت کے تکبر اور آباؤ اجداد کے فخر کو دور کر دیا ہے۔ اب تو لوگ یا مومن متقی ہیں یا فاجر بد بخت اور نسب کی حقیقت یہ ہے کہ سب لوگ آدم علیہ سلام کی اولاد ہیں اور آدم کو مٹی سے پیدا کیا گیا ہے۔ اس باب میں حضرت ابن عمر ابن عباس ارضی اللہ سے بھی احادیث منقول ہیں۔ یہ حدیث حسن ہے۔

٭٭ ہارون بن موسیٰ بن ابی علقمہ فروی مدینی، ان کے والد، ہشام بن سعد، سعد، سعید بن ابی سعید، ابو سعید، حضرت ابو ہریرہ سے روایت ہے کہ رسول اللہ نے فرمایا اللہ تعالیٰ نے تم سے زمانہ جاہلیت کا تکبر اور باپ دادا پر فخر کرنا دور کر دیا ہے اب دو قسم کے لوگ ہیں متقی مومن یا بد کار اور بد بخت۔ پھر تمام لوگ آدم کی اولاد ہیں اور آدم مٹی سے پیدا کئے گئے تھے۔ یہ حدیث حسن ہے۔ سعید مقبری نے ابو ہریرہ سے احادیث سنی ہیں اور بواسطہ والد حضرت ابو ہریرہ سے بھی بہت سی احادیث نقل کی ہیں سفیان ثوری اور کئی حضرات یہ حدیث ہشام بن سعد وہ سعید مقبری سے وہ ابو ہریرہ سے اور وہ نبی اکرم صلی اللہ علیہ و آلہ و سلم سے ابو عامر ہی کی حدیث کی مانند نقل کرتے ہیں۔ جو ہشام بن سعد سے منقول ہے مسند یہاں ختم ہو گئی۔ تمام تعریفیں اللہ تعالیٰ کیلئے ہیں اور درود و سلام ہو ہمارے سردار حضرت محمد اور آپ کی پاکیزہ آل پر۔

٭٭ کروخی، قاضی ابو عامر ازدی و شیخ ابو بکر غورجی و ابو مظفر دہان، ابو محمد جراحی، ابو العباس محبوبی، ابو عیسی خبر دی ہم کو کرخی نے ان کو قاضی ابو عامر ازدی نے اور شیخ غورجی اور ابو مظفر دھان تینوں نے کہا کہ خبر دی ہم ابو محمد جرامی نے ان کو ابو العاص محبوبی نے ان کو ابو عیسی ترمذی نے کہ انہوں نے فرمایا اس کتاب کی تمام احادیث پر عمل ہے بعض علماء نے اس کو اپنایا۔ البتہ دو حدیثیں ایک حضرت ابن عباس کی روایت کہ نبی اکرم صلی اللہ علیہ و آلہ و سلم نے مدینہ منورہ میں کسی خوف سفر اور بارش کے بغیر ظہر عصر اور مغرب اور عشاء کی نمازیں جمع کر کے پڑھیں۔ دوسری حدیث یہ کہ حضور صلی اللہ علیہ و آلہ و سلم نے فرمایا اگر کوئی آدمی شراب پیے تو اسے کوڑے مارو اگر چوتھی مرتبہ یہ حرکت کرے تو اسے قتل کر دو اور ہم امام ترمذی ان دونوں حدیثوں کی علتیں اس کتاب میں بیان کر چکے ہیں (امام ترمذی کہتے ہیں ہم نے اس کتاب میں فقہاء کے مذاہب بیان کئے اس میں سفیان ثوری کے اقوال میں سے اکثر اقوال ہم نے محمد بن عثمان کوفی سے انہوں نے عبداللہ بن موسیٰ سے اور انہوں نے سفیان ثوری سے نقل کئے ہیں۔ جب کہ بعض اقول ابو الفضل مکتوم بن عباس ترمذی سے وہ محمد بن یوسف فریابی سے اور وہ سفیان ثوری سے نقل کرتے ہیں۔ امام مالک بن انس رضی اللہ عنہ کے اکثر اقوال اسحاق بن موسیٰ انصاری سے انہوں نے معن بن عیسیٰ فزاری سے اور انہوں نے امام مالک سے نقل کئے ہیں۔ پھر روزوں کے ابواب میں مذکور اشیاء ہم نے ابو مصعب مدینی کے واسطے سے امام مالک سے نقل کی ہیں۔ جب کہ امام مالک رحمہ اللہ کے بعض اقوال ہم سے موسیٰ بن حزام نے عبداللہ بن مسلمہ قعنبی کے واسطے سے امام رحمہ اللہ سے نقل کئے ہیں۔ ابن مبارک کے اقوال احمد بن عبدہ آملی بن مبارک کے شاگردوں کے واسطے سے نقل کرتے ہیں۔ پھر ان کے بعض اقوال ابو وہب نے ابن مبارک سے نقل کئے کچھ اقوال علی بن حسن نے اور بعض اقوال عبدان نے سفیان بن عبدالملک کے واسطہ سے حضرت عبداللہ بن مبارک سے نقل کئے ہیں۔ حبان بن موسیٰ وہب بن زمعہ بواسطہ فضالہ نسوی اور کچھ دوسرے لوگ بھی ابن مبارک کے اقوال نقل کرتے ہیں۔ امام شافعی رحمہ اللہ کے اکثر اقوال حسن بن محمد زعفرانی کے واسطے سے امام شافعی رحمہ اللہ سے منقول ہیں۔ وضوء اور نماز کے ابواب میں مذکور امام شافعی رحمہ اللہ کے اقوال میں بعض ابو ولید مکی کے واسطے سے اور بعض ابو اسماعیل سے یوسف بن یحیی کے حوالے سے امام شافعی رحمہ اللہ سے نقل کئے ہیں۔ ابو اسماعیل اکثر ربیع کے واسطے سے امام شافعی رحمہ اللہ کے اقوال نقل کرتے ہیں۔ ان کا کہنا ہے کہ ربیع نے ہمیں یہ چیزیں بیان کرنے کی اجازت دے دی ہے۔ امام احمد بن حنبل رحمہ اللہ اور اسحاق بن ابراہیم کے اقوال اسحاق منصور نے نقل کیئے البتہ ابواب حج، دیت اور حدود سے متعلق اقوال ہمیں محمد موسیٰ اصم کے واسطہ سے اسحاق بن منصور سے معلوم ہوئے۔ اسحاق کے بعض اقوال محمد بن فلیح بھی کر دیتے ہیں۔ ہم نے اس کتاب میں سندیں اچھی طرح بیان کر دیتے ہیں کہ یہ روایات موقوف ہیں اسی طرح احادیث کی علتیں راویوں کے احوال اور تاریخ وغیرہ بھی مذکور ہیں۔ تاریخ میں (امام ترمذی) نے کتاب التاریخ (امام بخاری کی کتاب) سے نقل کی ہے۔ پھر اکثر علتیں ایسی ہیں جن کے متعلق میں خود امام بخاری سے گفتگو کی ہے جب کہ بعض کے متعلق عبداللہ بن عبدالرحمن ابو زرعہ سے مناظرہ کیا ہے چنانچہ امام بخاری سے اور بعض ابو زرعہ سے نقل کی ہیں۔ ہماری اس کتاب میں فقہاء کے اقوال اور احادیث کی علتیں بیان کرنے کی وجہ یہ ہے کہ لوگوں نے خود اس کی فرمائش کی تھی۔ چنانچہ ایک مدت تک یہ چیزیں اس میں نہیں تھیں لیکن جب یقین ہو گیا کہ واقعی اس میں فائدہ ہے تو انہیں بھی شامل کر دیا۔ کیونکہ ہم نے دیکھا کہ بہت سے ائمہ کرام نے سخت مشقت اٹھانے کے بعد ایسی تصانیف کیں جو ان سے پہلے نہیں تھی۔ ان میں ہشام بن حسان، عبدالملک بن عبدالعزیز بن جریج، سعد بن ابو عروبہ، مالک بن انس، حماد بن سلمہ، عبداللہ بن مبارک، یحیی بن زکریا ابن ابی زائدہ، وکیع بن جراح اور عبدالرحمن بن مہدی وغیرہ شامل ہیں۔ یہ تمام حضرات اہل علم ہیں۔ ان کی تصانیف سے اللہ نے لوگوں کو فائدہ پہنچایا لہذا وہ اللہ تعالیٰ کے دربار میں عظیم ثواب کے مستحق ہیں۔ پھر یہ لوگ تصنیف کے میدان میں اقتداء کے قابل ہیں۔ بعض حضرات نے محدثین پر نقد و جرح کو اچھا نہیں سمجھا لیکن ہم نے متعدد تابعین کو دیکھا کہ انہوں نے راویوں کے بارے میں گفتگو کی۔ ان میں حسن بسری اور طاؤس بھی ہیں۔ ان دونوں نے معبد جہنی پر اعتراضات کئے ہیں۔ سعید بن جبیر نے طلق بن حبیب پر اور ابراہیم بن نخعی اور عامر شعبی نے حارث اعور پر اعتراضات کئے ہیں۔ ایوب سختیانی، عبداللہ بن عوف، سلمان تیمی، شعبہ بن حجاج، سفیان ثوری، مالک بن انس، اوزاعی، عبداللہ بن مبارک، یحیی بن سعید قطان، وکیع بن جراح اور عبدالرحمن بن مہدی اور کئی دوسرے اہل علم نے رجال (راویوں ) کے بارے میں گفتگو کی ہے اور انہیں ضعیف قرار دیا۔ ہمارے نزدیک اسکی وجہ مسلمانوں کی خیر خواہی ہے۔ واللہ اعلم۔ یہ گمان مناسب نہیں کہ ان اہل علم حضرات نے طعن و تشنیع یا غیبت کا ارادہ کیا بلکہ انہوں نے ان کا ضعف اس لئے بیان کیا کہ حدیث میں ان کی پہچان ہو سکے کیونکہ ان ضعفاء میں کوئی صاحب عدت تھا کوئی مہتم تھا کوئی اکثر غلطیوں کا مرتکب ہوتا تھا کوئی غفلت برتتا تھا اور کوئی حافظے کی کمزوری کی وجہ سے اپنی حدیث بھول جایا کرتا تھا۔ پھر اس کی بڑی وجہ یہ بھی ہے کہ دین کی گواہی تحقیقات کی زیادہ محتاج ہے بہ نسبت حقوق و اموال کے۔ لہذا اکثر ان میں (حقوق و اموال) میں بھی گواہوں کو تزکیہ ضروری ہے تو اس میں (یعنی دین میں ) تو بدرجہ اولی ضروری ہے۔

٭٭ محمد بن اسماعیل، محمد بن یحیی بن سعید قطان، سعید قطان، سفیان ثوری و شعبہ و مالک بن انس و سفیان بن عیینہ سے پوچھا کہ اگر کسی شخص میں ضعف ہو یا وہ کسی چیز میں مہتم ہو تو میں اسے بیان کروں یا خاموش رہوں ان سب نے جواب دیا کہ بیان کرو۔

٭٭ محمد بن رافع نیشاپوری یحیی بن آدم نقل کرتے ہیں کہ انہوں نے ابو بکر بن عیاش سے کہا کہ ایسے لوگ حدیث بیان کرنے کیلئے بیٹھ جاتے ہیں جو ان کے اہل نہیں ہوتے اور لوگ بھی ان کے پاس بیٹھنے لگتے ہیں۔ ابو بکر بن عیاش نے کہا کہ جو کوئی بھی بیٹھے گا لوگ بھی اس کے پاس بیٹھیں گے لیکن صاحب سنت کی موت کے بعد اس کا ذکر اللہ تعالیٰ لوگوں میں باقی رکھتے ہیں جبکہ بدعتی کا کوئی ذکر نہیں کرتا۔

٭٭ محمد بن علی بن حسن بن شقیق، نضر بن عبداللہ اصم، اسماعیل بن زکریا، عاصم، ابن سیرین سے نقل کرتے ہیں کہ گزشتہ زمانے میں چونکہ لوگ سچے اور عادل ہوتے تھے اس لئے سندوں کے متعلق نہیں پوچھا جاتا تھا لیکن جب فتنوں کا دور آیا تو محدثین نے سندوں کا اہتمام شروع کر دیا۔ لیکن اس کے باوجود محدثین اہل سنت کی حدیث کو قبول کر لیتے ہیں اور اہل بدعت کی روایت کو چھوڑ دیتے ہیں۔

٭٭ محمد بن علی بن حسن، عبدان، عبداللہ بن مبارک کا قول نقل کرتے ہیں کہ اسناد دین میں داخل ہیں کیونکہ اگر یہ نہ ہوتیں تو جس کا جو جی چاہتا کہہ دیتا۔ چنانچہ اسناد کی وجہ سے اگر راوی چھوٹا ہے تو پوچھنے پر مبہوت رہ جاتا ہے۔

٭٭ محمد بن علی، حبان بن موسیٰ ہم سے روایت کی محمد بن علی سے وہ حبان بن موسیٰ سے نقل کرتے ہیں کہ ابن مبارک کے سامنے جب ایک حدیث بیان کی گئی تو فرمایا کہ اس کے لئے مضبوط اینٹوں کے ستونوں کی ضرورت ہے یعنی انہوں نے اس کی سند کو ضعیف قرار دیا۔

٭٭ احمد بن عبدۃ، وہب بن زمعۃ، عبداللہ بن مبارک ہم سے روایت کی محمد بن عبدہ نے وہ وہب بن زمعہ سے روایت کرتے ہیں کہ ابن مبارک نے ان حضرات سے روایت کرنا چھوڑ دیا تھا۔ حسن بن عمار، حسن بن دینار، ابراہیم بن محمد اسلمی، مقاتل بن سلمان، عثمان بری، روح بن مسافر، ابو شعبہ واسطی، عمرو بن ثابت، ایوب بن خوط، ایوب بن سوید، نصر بن طریف، ابو جزء، حکم ورحبیب حکم۔ عبداللہ بن مبارک نے حبیب حکم سے کتاب الرقاق میں ایک حدیث نقل کرنے کے بعد ترک کر دی۔ (امام ترمذی فرماتے ہیں ) میں حبیب کو نہیں جانتا۔ احمد بن عبدہ اور عبدان کہتے ہیں کہ عبداللہ بن مبارک نے پہلے بکر بن خنیس کی احادیث پڑھیں لیکن آخر عمر میں جب ان کے سامنے بکر کی احادیث بیان کی جائیں تو وہ ان سے عراض کر جاتے اور (بکر بن خنیس) کا ذکر نہیں کرتے ہیں۔ احمد ابو وہب کے حوالے سے بیان کرتے ہیں کہ لوگوں نے عبداللہ بن مبارک کے سامنے کسی کا ذکر کیا وہ احادیث میں وہم کیا کرتا تھا تو ابن مبارک نے فرمایا میرے لیے اس کی احادیث لینے سے سفر کرنا بہتر ہے۔ موسیٰ بن حزام فرماتے ہیں کہ میں نے یزید بن ہارون کو فرماتے ہوئے سنا کہ سلیمان بن عمرو نخعی کوفی سے روایات لینا کسی کے لئے جائز نہیں۔ احمد بن حسن فرماتے ہیں کہ ہم امام احمد بن حنبل کے پاس تھے کہ حاضرین نے ان لوگوں کا ذکر کیا جن پر جمعہ واجب ہوتا ہے کچھ لوگوں نے بعض اہل علم تابعین وغیرہ کے اقوال نقل کئے۔ لیکن میں نے نبی اکرم کی حدیث بیان کی۔ امام احمد بن حنبل نے پوچھا کہ نبی اکرم سے مروی ہے میں نے کہا کہ جی ہاں۔

٭٭ حجاج بن نصیر، معارک بن عباد، عبداللہ بن سعید مقبری، سعید مقبری، حضرت ابو ہریرہ (اور کہا کہ میں نے ) ہم سے روایت کی حجاج بن نصیر نے انہوں نے معارک بن عباد سے انہوں نے عبداللہ بن سعید مقبری سے وہ اپنے والد سے اور وہ ابو ہریرہ سے نقل کرتے ہیں کہ رسول اللہ نے فرمایا جمعہ اس پر واجب ہے جو شام تک اپنے گھر آ سکتا ہو۔ احمد بن حسن کہتے ہیں کہ احمد بن حنبل یہ روایت سن کر غصے میں آ گئے اور فرمایا کہ اپنے رب سے استغفار کر اپنے رب سے استغفار کر۔ اس کی وجہ یہ تھی کہ وہ (امام احمد بن حنبل) اس حدیث کی سند کو ضعیف سمجھتے تھے۔ اور حجاج بن نصیر محدثین کے نزدیک ضعیف ہیں جبکہ عبداللہ بن مقبری کو یحیی بن سعید بہت ضعیف قرار دیتے ہیں۔ چنانچہ اگر کوئی حدیث ایسے شخص سے مروی ہو کہ وہ جھوٹ، وضع یا ضعف سے مہتم وغیرہ میں مہتم ہو تو ایسے شخص کی بیان کردہ احادیث قابل استدلال نہیں بشرطیکہ اس حدیث کو کسی ثقہ راوی نے نقل نہ کیا ہو۔ پھر بہت سے ائمہ نے ضعیف راویوں سے احادیث کو نقل کر کے ان حضرات کے احوال (ضعیف) بیان کر دیئے ہیں۔

٭٭ ابراہیم بن عبداللہ بن منذر باہلی، یعلی بن عبید، سفیان ثوری، ہم سے روایت کی ابراہیم بن عبداللہ بن منذر باہلی نے وہ یعلی بن عبید سے سفیان کا قول نقل کرتے ہیں کہ انہوں نے فرمایا کلبی سے بچو۔ عرض کیا گیا آپ بھی تو ان سے روایت کرتے ہیں سفیان نے فرمایا میں ان کے جھوٹ اور سچ کو پہچانتا ہوں۔ محمد بن اسماعیل، یحیی بن معین سے وہ عفان سے اور وہ ابو عوانہ سے نقل کرتے ہیں کہ جب حسن بصری کا انتقال ہوا تو میں نے ان کا کلام تلاش کرنا شروع کیا چنانچہ میں ان کے اصحاب (ساتھیوں ) سے ملا پھر ابان بن عیاش کے پاس آیا تو اس سے جو چیز پوچھی جاتی وہ حسن ہی سے روایت کر دیتا حالانکہ وہ محض جھوٹا تھا۔ لہذا اس کے بعد میں اس سے روایت کرنا جائز نہیں سمجھتا۔ ابان بن عیاش سے کئی ائمہ نے روایت کی ہے اگرچہ اس میں ضعف اور غفلت ہے جیسا کہ ابو عوانہ نے ان کے متعلق بیان کیا ہے۔ لہذا یہ مت سمجھو کہ ثقہ لوگ (راوی) اس سے روایت کرتے ہیں تو اس میں کوئی مضائقہ نہیں۔ کیونکہ بعض ائمہ تنقید یا بیان کرنے کیلئے بھی بعض ضعفاء سے روایت کرتے ہیں۔ ابن سیرین کہتے ہیں کہ میں بعض ایسے لوگوں سے احادیث سنتا ہوں جن کو میں مہتم نہیں سمجھتا لیکن ان سے اوپر راوی مہتم ہوتا ہے۔ کئی راوی ابراہیم نخعی سے وہ علقمہ سے وہ ابن مسعود سے نقل کرتے ہیں کہ نبی اکرم وتر میں رکوع سے پہلے دعائے قنوت پڑھتے تھے۔ سفیان ثوری اور بعض راوی بھی ابان بن عیاش سے اسی اسناد سے اسی طرح نقل کرتے ہوئے اس میں یہ اضافہ کرتے ہیں کہ عبداللہ بن مسعود نے فرمایا کہ مجھے میری والدہ نے بتلایا کہ انہوں نے نبی اکرم کے ہاں رات گزاری تو آپ کو وتروں میں رکوع سے پہلے قنوت پڑھتے دیکھا۔ اگرچہ عبادت اور ریاضت میں ابان بن عیاش کی تعریف کی گئی ہے لیکن احادیث میں ان کا یہ حال ہے۔ پھر بعض لوگ حافظ بھی ہوتے ہیں اور صالح بھی لیکن شہادت دینے اور یا اسے یاد رکھنے کے اہل نہیں ہوتے۔ غرضیکہ جھوٹ میں مہتم اور کثیر الخطاء یا غافل شخص کی قابل نہیں ہیں۔ اکثر ائمہ حدیث کا یہی مسلک ہے کہ اس سے روایت نہ لی جائے۔ کیا تم دیکھتے نہیں کہ عبداللہ بن مبارک ایک جماعت سے نقل کرتے ہیں جب ان پر ان حضرات کا حال ظاہر ہوا تو ان سے روایت لینا ترک کر دیا۔ بعض محدثین نے بڑے بڑے اہل علم کے باری میں کلام کیا اور حفظ کے اعتبار سے ان کو ضعیف قرار دیا۔ حالانکہ بعض ائمہ حدیث نے انہیں ان کی جلالت علمی اور صداقت کے باعث ثقہ قرار دیا اگرچہ ان سے بعض روایات میں خطا ہوئی۔ چنانچہ یحیی بن قطان نے محمد بن عمرو کے بارے میں کلام کیا پھر ان سے روایت لی۔

٭٭ ابوبکر عبدالقدوس بن محمد عطار بصری، علی بن مدینی، ہم سے روایت کی ابو بکر عبدالقدوس بن محمد العطار بصری نے انہوں نے علی بن مدینی سے وہ کہتے ہیں کہ میں نے یحیی بن سعید سے محمد بن عمرو بن علقمہ کا حال پوچھا تو فرمایا کہ تم درگزر والا معاملہ چاہتے ہو یا تشدد کا؟ میں نے عرض کیا تشدد کا۔ فرمایا وہ ایسا نہیں جیسا تم چاہتے ہو وہ کہتا تھا کہ میرے شیوخ ابو سلمہ اور یحیی بن عبدالرحمن بن حاطب ہیں۔ یحیی کہتے ہیں کہ میں نے مالک بن انس سے محمد بن عمرو کے بارے میں پوچھا تو انہوں نے اس کے بارے میں وہی کچھ کہا جیسا میں نے کہا۔ علی یحیی سے روایت کرتے ہیں کہ محمد بن عمرو، سہیل بن ابی صالح سے اعلی ہیں اور میرے نزدیک عبدالرحمن بن حرملہ سے بھی بلند ہیں۔ علی کہتے ہیں کہ میں نے یحیی بن سعید سے عبدالرحمن بن حرملہ کے بارے میں پوچھا کہ کیا آپ نے عبدالرحمن بن حرملہ کو دیکھا ہے ؟ انہوں نے فرمایا اگر میں ان کی تلقین کرنا چاہوں تو کر سکتا ہوں۔ علی نے پوچھا کیا ان کی تلقین کی جاتی تھی؟ فرمایا ہاں۔ علی بن مدینی کہتے ہیں کہ یحیی نے شریک، ابو بکر بن عیاش، ربیع بن صبیح اور مبارک بن فضالہ سے روایت نہیں کی۔ امام ترمذی فرماتے ہیں کہ یحیی بن سعید نے ان حضرات سے ان کے مہتم با الکذب ہونے کی وجہ سے نہیں بلکہ ان کے حفظ کی بنا پر روایت ترک کی۔ یحیی بن سعید سے منقول ہے کہ جب وہ کسی شخص کو دیکھتے کہ وہ اپنے حفظ سے کبھی کچھ روایت کرتا ہے اور کبھی کچھ روایت کرتا ہے تو آپ اس سے روایت نہ لیتے۔ جن حضرات کو یحیی بن سعید نے چھوڑا ہے ان سے عبداللہ بن مبارک، وکیع بن خزاع۔ اور عبدالرحمن بن مہدی وغیرھم ائمہ کرام نے روایت لی ہیں۔ اسی طرح بعض محدثین نے سہیل بن ابی صالح، محمد بن اسحاق، حماد بن سلمہ، محمد بن عجلان اور ان جیسے دوسرے ائمہ کرام کے بارے میں کلام کیا ہے البتہ یہ کلام مرویات میں حفظ کے اعتبار سے کیا ہے۔ ورنہ ان سے ائمہ کرام نے احادیث روایت کی ہیں۔

٭٭ حسن بن علی حلوانی، علی بن مدینی، سفیان بن عیینہ ہم سے روایت کی حسن بن علی حلوانی نے وہ علی بن مدینی سے نقل کرتے ہیں کہ سفیان بن عیینہ نے فرمایا کہ ہم سہیل بن صالح کو حدیث میں ثابت سمجھتے تھے۔

٭٭ ابن ابی عمر، سفیان بن عیینہ ہم سے روایت کی ابن عمرو رضی اللہ تعالیٰ عنہما نے کہ وہ سفیان بن عیینہ سے نقل کرتے ہیں کہ انہوں نے فرمایا کہ ہم محمد بن عجلان کو ثقہ اور مامون سمجھتے تھے لیکن یحیی بن سعید بن قطان مقبری سے روایت پر اعتراض کرتے ہیں۔

٭٭ ابوبکر، علی بن عبد اللہ، یحیی بن سعید، محمد بن عجلان ہم سے روایت کی ابو بکر نے بواسطہ علی بن عبداللہ اور یحیی بن سعید وہ کہتے ہیں کہ محمد بن عجلان کہتے ہیں کہ سعید مقبری بعض روایات بواسطہ سعید حضرت ابو ہریرہ سے اور بعض ایک اور شخص کے واسطے سے حضرت ابو ہریرہ سے مروی ہیں۔ محمد بن عجلان کہتے ہیں کہ مجھ سے دونوں قسم کی حدیثیں غلط ملط ہو گئیں تو میں نے دونوں کو سعید سے ایک ہی سند میں نقل کر دیا۔ یحیی بن سعید کے محمد بن عجلان پر اعتراض کی میرے نزدیک یہی وجہ ہے۔ اس کے باوجود وہ ان سے روایت کرتے ہیں۔ اسی طرح جن لوگوں نے ابن ابی لیلی کے بارے میں کلام کیا تو وہ بھی حفظ کے اعتبار سے ہیں۔ علی بن مدینی، یحیی بن سعید سے وہ ابن ابی لیلی سے وہ ایوب سے وہ نبی اکرم صلی اللہ علیہ و آلہ و سلم سے چھینک کے بارے میں حدیث نقل کرتے ہیں۔ یحیی کہتے ہیں کہ پھر میں ابن ابی لیلی سے ملا تو انہوں نے بواسطہ عیسی، عبدالرحمن بن ابی لیلی اور حضرت علی نبی صلی اللہ علیہ و آلہ و سلم سے روایت نقل کی۔ امام ترمذی فرماتے ہیں کہ ابن ابی لیلی سے اس کے علاوہ اس قسم کی روایات مروی ہیں وہ سند میں ردوبدل کرتے ہوئے کبھی کچھ بیان کرتے ہیں اور کبھی کچھ۔ اور یہ حفظ کی وجہ سے ہوا۔ کیونکہ اکثر علماءلکھتے نہ تھے اور جو لکھتے تھے وہ بھی سننے کے بعد لکھتے۔ امام ترمذی کہتے ہیں کہ میں نے احمد بن حسن کو احمد بن حنبل کے حوالے سے یہ کہتے ہوئے سنا کہ ابن ابی لیلی ان لوگوں میں سے ہیں جن کی روایات قابل استدلال نہیں۔ اسی طرح کئی مجالدین سعید اور عبداللہ بن لہیعہ پر سوء حفظ اور کثرت خطاء کی وجہ سے اعتراض کرتے ہیں لیکن کئی ائمہ ان سے احادیث نقل کرتے ہیں۔ حاصل یہ کہ ان میں سے جب کوئی حدیث میں منفرد ہو اور اس کا کوئی متابع نہ ہو تو اس کی روایت سے استدلال نہیں کیا جا سکتا۔ جس طرح امام احمد بن حنبل نے فرمایا کہ ابن ابی لیلی کی روایت سے استدلال نہیں کیا جا سکتا تو اس سے بھی یہی مراد ہے کہ جب وہ اپنی روایت میں منفرد ہو اور سب سے سخت بات تو یہ ہے کہ جب سند یاد نہ ہو تو اس میں کمی زیادتی کی جائے یا بدل دی جائے یا متن میں ایسے الفاظ لائے جائیں جن سے معنی بدل جائیں تو اس میں تشدیر کی جائے گی۔ لیکن جو حضرات سندیں اچھی طرح یاد رکھتے ہو اور کسی ایسے لفظ میں تغیر کرتے ہوں جس سے معنی میں فرق نہ آئے تو اہل علم کے نزدیک ایسے حضرات کی روایت میں کوئی مضائقہ نہیں۔

٭٭ محمد بن بشار، عبدالرحمن بن مہدی، معاویہ بن صالح، علاء بن حارث، مکحول، واثلہ بن اسقع، ہم سے روایت کی محمد بن بشار نے وہ عبدالرحمن بن مہدی ہو معاویہ بن صالح وہ علاء بن حارث وہ مکحول اور وہ واثلہ بن اسقع سے نقل کرتے ہیں کہ انہوں نے فرمایا کہ جب ہم تم روایت با المعنی بیان کریں تو یہ تمہیں کافی ہے۔

٭٭ یحیی بن موسی، عبدالرزاق، معمر، ایوب، محمد بن سیرین ہم سے روایت کی یحیی بن موسیٰ نے انہوں نے عبدالرزاق سے وہ معمر سے وہ ایوب سے اور وہ محمد بن سیرین سے نقل کرتے ہیں کہ انہوں نے فرمایا کہ میں دس آدمیوں سے حدیث سنتا تھا ان کے الفاظ مختلف اور معنی ایک ہوتے تھے۔

٭٭ احمد بن منیع، محمد بن عبداللہ انصاری، ابن عون ہم سے روایت کی احمد بن منیع نے ان سے محمد بن عبداللہ انصاری نے وہ ابن عون سے نقل کرتے ہیں کہ ابراہیم نخعی، شعبی اور حسن روایت بالمعنی بیان کیا کرتے تھے۔ قاسم بن محمد بن سیرین اور رجاء بن حیوۃ انہی الفاظ سے دوبارہ حدیث بیان کیا کرتے تھے جن سے پہلی مرتبہ بیان کی ہوتی۔

٭٭ علی بن خشرم، حفص بن غیاث، عاصم احول ہم سے روایت کی علی بن خشرم نے ان سے حفص بن غیاث نے وہ عاصم احول سے نقل کرتے ہیں کہ انہوں نے کہا میں نے ابو عثمان نہدی سے عرض کیا کہ آپ ایک حدیث کو ایک طرح بیان کرنے کے بعد دوسری مرتبہ اور طرح بیان کرتے ہیں۔ انہوں نے کہا کہ تم پہلی مرتبہ جو سنو اسی کو اختیار کر لو۔

٭٭ جارود، وکیع، ربیع بن صبیح، حسن، ہم سے روایت کی جارود نے ان سے وکیع نے وہ ربیع بن صبیح سے وہ حسن سے نقل کرتے ہیں۔ کہ اگر حدیث معنی کے اعتبار سے صحیح ہو تو یہی کافی ہے۔

٭٭ علی بن حجر، عبداللہ بن مبارک، سیف بن سلیمان، مجاہد، ہم سے روایت کی علی بن حجر نے ان سے عبداللہ بن مبارک نے وہ سیف بن سلیمان سے اور وہ مجاہد سے نقل کرتے ہیں کہ مجاہد نے فرمایا کہ اگر متن حدیث میں کمی کرنا چاہو تو کر سکتے ہو لیکن زیادتی نہ کرو۔

٭٭ ابوعمار حسین بن حریث، زید بن حباب ہم سے روایت کی ابو عمار حسین بن حریث نے ان سے زید بن حباب سے اور ایک شخص سے ان کا قول نقل کرتے ہیں کہ ایک مرتبہ سفیان ثوری ہمارے پاس آئے اور فرمایا کہ اگر میں تم سے یہ کہوں کہ میں نے تم بعینہ وہی الفاظ بیان کئے ہیں جو سنے تھے تب بھی میری بات کی تصدیق نہ کرو اور روایت با المعنی ہی سمجھو۔

٭٭ حسین بن حریث، وکیع، ہم سے روایت کی حسین بن حریث نے وہ وکیع سے نقل کرتے ہیں کہ اگر معنی میں وسعت نہ ہوتی تو لوگ برباد ہو جاتے۔ چنانچہ علماء کو ایک دوسرے پر فضیلت، حفظ، اتقان اور سماع کے وقت ثبت کی وجہ سے ہے اس کے باوجود ائمہ کرام خطاء اور غلطی سے محفوظ نہیں ہیں۔

٭٭ محمد بن حمید رازی، جریر، عمارہ بن قعقاع، ہم سے روایت کی محمد بن حمید رازی نے انہوں نے جریر سے وہ عمار بن قعقاع سے نقل کرتے ہیں کہ ابراہیم نخعی نے مجھ سے کہا اگر تم روایت کرو تو ابو زرعہ بن عمرو بن جریر سے روایت کیا کرو اس لئے کہ ایک مرتبہ انہوں نے مجھ سے ایک حدیث بیان کی جس کے متعلق میں نے ان سے دو سال کے بعد پوچھا تو انہوں نے اس سے ایک حرف بھی کم نہ کیا یعنی اسی طرح بیان کر دی جس طرح پہلے بیان کی تھی۔

٭٭ ابوحفص عمرو بن علی، یحیی بن سعید قطان، سفیان، منصور، ہم سے روایت کی ابو حفص بن عمرو بن علی نے انہوں یحیی بن سعید قطان سے وہ سفیان سے اور وہ منصور سے نقل کرتے ہیں۔ کہ انہوں نے ابراہیم سے کہا کہ کیا بات ہے سالم بن ابی جعد کی حدیث آپ سے زیادہ مکمل ہوتی ہے۔ انہوں نے فرمایا اس لئے کہ وہ لکھا کرتے تھے۔

٭٭ عبدالجبار بن علاء بن عبدالجبار، سفیان، عبدالملک بن عمیر، ہم سے روایت کی عبدالجبار بن علاء بن عبدالجبار نے وہ سفیان سے عبدالملک بن عمیر کا قول نقل کرتے ہیں کہ انہوں نے فرمایا کہ میں جب حدیث بیان کرتا ہوں تو ایک حرف بھی نہیں چھوڑتا۔

٭٭ حسین بن مہدی، عبدالرزاق، معمر، قتادہ ہم سے روایت کی حسین بن مہدی نے انہوں نے عبدالرزاق سے وہ معمر سے اور وہ قتادہ سے نقل کرتے ہیں کہ انہوں نے فرمایا میرے کانوں نے کوئی ایسی بات نہیں سنی جسے میرے دل نے محفوظ نہ کر لیا ہو۔

٭٭ سعید بن عبدالرحمن مخزومی، سفیان بن عیینہ، عمرو بن دینار ہم سے روایت کی سعید بن عبدالرحمن مخزومی نے انہوں نے سفیان بن عیینہ سے اور وہ عمرو بن دینار سے انہی کا قول نقل کرتے ہیں کہ میں نے زہری سے بہتر حدیث بیان کرنے والا کوئی نہیں دیکھا۔

٭٭ ابراہیم بن سعید جوہری، سفیان بن عیینہ، ایوب سختیانی ہم سے روایت کی ابراہیم بن سعید جوہری نے وہ سفیان بن عیینہ سے ایوب سختیائی کا قول نقل کرتے ہیں کہ میں نے اہل مدینہ میں سے زہری کے یحیی بن کثیر سے بڑا کوئی (عالم) محدث نہیں دیکھا۔

٭٭ محمد بن اسماعیل، سلیمان بن حرب، حماد بن زید، ہم سے روایت کی محمد بن اسماعیل نے انہوں نے سلیمان بن حرب سے اور وہ حماد بن زید سے نقل کرتے ہیں کہ ابن عون حدیث بیان کرتے اور جب میں ایوب سے اس کے خلاف بیان کرتا تو وہ اپنی روایت چھوڑ دیتے۔ میں عرض کرتا کہ میں نے ان سے سنا ہے تو فرماتے ایوب محمد بن سیرین کی روایت کو ہم سے زیادہ جانتے ہیں۔

٭٭ ابوبکر، علی بن عبد اللہ، ہم سے روایت کی ابو بکر نے وہ علی بن عبداللہ سے نقل کرتے ہیں کہ انہوں نے یحیی بن سعید سے پوچھا کہ ہشام دستوائی اور مسعر میں کون زیادہ ثابت ہے ؟ انہوں نے فرمایا میں نے مسعر جیسا کوئی نہیں دیکھا وہ سب سے اثبت ہیں۔

٭٭ ابوبکر عبدالقدوس بن محمد، ابو لولید، حماد بن زید ہم سے روایت کی ابو بکر عبدالقدوس بن محمد نے اور روایت کی مجھ سے ابو الولید نے وہ حماد بن زید سے نقل کرتے ہیں کہ انہوں نے فرمایا کہ شعبہ نے جس حدیث میں بھی مجھ سے اختلاف کیا (میں نے ان کے اعتماد پر اسے چھوڑ دیا)۔ ابو بکر ابو الولید سے نقل کرتے ہیں کہ انہوں نے فرمایا حماد بن سلمہ نے مجھ سے کہا اگر حدیث کا علم سیکھنا چاہتے ہو تو شعبہ کی صحبت اختیار کرنا ضروری سمجھو۔

٭٭ عبد بن حمید، ابو داؤد، شعبہ، ہم سے روایت کی عبد بن حمید نے ابو داؤد سے شعبہ کا قول نقل کرتے ہیں کہ میں نے جس سے ایک حدیث نقل کی ہے اس کے پاس ایک سے زیادہ مرتبہ حاضر ہوا ہوں اسی طرح اگر دس حدیثیں نقل کی ہیں تو دس سے زیادہ مرتبہ اور پچاس احادیث نقل کی ہیں تو پچاس سے زیادہ مرتبہ اور اگر سو حدیثیں نقل کی ہیں تو سو سے زیادہ مرتبہ حاضر ہوا ہوں۔ لیکن حبان کوفی سے میں نے احادیث سنیں اور جب دوبارہ ان کی خدمت میں حاضر ہونے کیلئے گیا تو وہ انتقال کر چکے تھے۔

٭٭ محمد بن اسماعیل، عبداللہ بن ابی اسود، ابن مہدی، سفیان ہم سے روایت کی محمد بن اسماعیل نے عبداللہ بن اسود سے وہ ابن مہدی سے اور وہ سفیان سے نقل کرتے ہیں کہ سفیان نے فرمایا شعبہ حدیث کے امیرالمومنین ہیں۔

٭٭ ابوبکر، علی بن عبد اللہ، یحیی بن سعید، ہم سے روایت کی ابو بکر نے انہوں نے علی بن عبداللہ سے اور یحیی بن سعید سے نقل کرتے ہیں کہ مجھے شعبہ سے زیادہ کوئی عزیز نہیں اور نہ ہی کوئی ان کے برابر ہے۔ ہاں اگر سفیان ان سے اختلاف کریں تو میں ان کے قول پر اعتماد کرتا ہوں۔ علی کہتے ہیں کہ میں نے یحیی سے پوچھا کہ ان دونوں میں کون ایسا ہے جو طویل حدیث کو بہتر یاد رکھ سکتا ہے ؟ انہوں نے فرمایا اس میں شعبہ زیادہ قوی ہیں۔ یحیی بن سعید فرماتے ہیں کہ شعبہ اسماء الرجال کے زیادہ عالم تھے اور سفیان صاحب الابواب (فقیہ) تھے۔

٭٭ ابوعمار حسین بن حریث، وکیع، ہم سے روایت کی ابو عمار حسین بن حریث نے وہ وکیع سے نقل کرتے ہیں کہ شعبہ کہا کرتے تھے کہ سفیان کا حافظہ مجھ سے زیادہ قوی ہے۔ کیونکہ میں نے ان سے جب بھی کوئی حدیث پوچھی انہوں نے ویسے ہی بیان کی جیسے ان کے شیخ نے بیان کی تھی۔ میں (امام ترمذی) نے اسحاق بن موسیٰ انصاری سے سنا وہ فرماتے ہیں میں نے معن بن عیسیٰ سے سنا کہ مالک بن انس حدیث رسول میں بہت سختی برتتے تھے یہاں تک کہ یا اور تا کا بھی خیال رکھتے تھے۔

٭٭ ابوموسی، ابراہیم بن عبداللہ بن قریم انصاری، ہم سے روایت کی ابو موسیٰ نے وہ ابراہیم بن عبداللہ بن قریم انصاری (جومدینہ کے قاضی تھے ) کا قول نقل کرتے ہیں کہ مالک بن انس ایک مرتبہ ابو حازم کی مجلس پر سے گزرے وہ احادیث بیان کر رہے تھے لیکن وہ ٹھہرے نہیں چلے گئے۔ جب ان سے اس کی وجہ پوچھی تو فرمایا کہ وہاں جگہ نہیں تھی اور کھڑے ہو کر حدیث رسول سننا میرے لئے مکروہ (ناپسندیدہ) ہے۔

٭٭ ابوبکر، علی بن عبد اللہ، علی بن مدینی، ہم سے روایت کی ابو بکر نے وہ علی بن عبداللہ سے اور وہ علی بن مدینی سے نقل کرتے ہیں کہ یحیی بن سعید نے فرمایا کہ میرے نزدیک مالک کی سعید بن مسیب سے منقول احادیث سفیان ثوری کے واسطے سے ابراہیم نخعی سے منقول احادیث سے زیادہ عزیز ہیں اور حدیث میں مالک بن انس سے زیادہ معتبر کوئی شخصیت نہیں۔ وہ حدیث میں امام ہیں۔ میں نے احمد بن حسن سے احمد بن حنبل کا یہ قول سنا کہ میں نے یحیی بن سعید جیسا کوئی نہیں دیکھا۔ پھر ان سے وکیع اور عبدالرحمن بن مہدی کے متعلق پوچھا تو انہوں نے فرمایا کہ وکیع دل کے معاملے میں بڑے ہیں جبکہ عبدالرحمن امام ہیں۔ میں (امام ترمذی) نے محمد بن عمرو بن نبہان بن صفوان ثقفی بصری کو علی بن مدینی سے کہتے ہوئے سنا کہ اگر مجھے رکن اور مقام ابراہیم کے درمیان کھڑے ہو کر قسم اٹھانے کو کہا جائے تو بھی میں کہہ سکتا ہوں کہ میں نے عبدالرحمن بن مہدی سے بڑا عالم نہیں دیکھا۔ امام ترمذی فرماتے ہیں اس بارے میں بہت سے علماء کرام سے اقوال منقول ہیں۔ ہم نے اختصار سے کام لیا تاکہ اس کے ذریعے علماء کے حفظ، اتقان میں ایک دوسرے پر برتری میں استدلال کیا جا سکے۔ اور جن پر علماء نے اعتراضات کئے وہ بھی کسی وجہ ہیں۔ اگر کوئی کسی عالم کے سامنے ایسی حدیث پڑھے جو اسے یاد ہو یا پھر ان احادیث کی اصل کاپی کو دیکھ رہا ہوں تو بھی سماع کیطرح صحیح ہے۔

٭٭ حسین بن مہدی بصری، عبدالرزاق، ابن جریج، ہم سے روایت کی حسین بن مہدی بصری نے انہوں نے عبدالرزاق سے اور وہ ابن جریج سے نقل کرتے ہیں کہ میں نے عطاء بن ابی رباح کے سامنے احادیث پڑھی اور پھر ان سے پوچھا کہ انہیں کس طرح بیان کرو؟ انہوں نے فرمایا کہو (حدثنا) (ہم سے فلاح نے حدیث بیان کی)

٭٭ سوید بن نصر، علی بن حسین بن واقد، ابو عصمہ، یزید بحوی، عکرمہ، ہم سے روایت کی کہ سوید بن نصر نے ان سے علی بن حسین بن واقد نے وہ ابو عاصمہ سے وہ یزید نحوی سے اور وہ عکرمہ سے نقل کرتے ہیں کہ اہل طائف میں کچھ لوگ حضرت ابن عباس رضی اللہ تعالیٰ عنہ کے پاس ان کتابوں میں سے ایک کتاب لے کر حاضر ہوئے تو ابن عباس نے ان میں سے پڑھنا شروع کیا۔ چنانچہ وہ اس میں سے تقدیم و تاخیر کرنے لگے۔ پھر فرمایا میں مصیبت سے تنگ آ گیا ہوں تم لوگ خود میرے سامنے پڑھو کیونکہ تمہارے پڑھنے پر میرا اقرار (تصدیق) اسی طرح ہے جیسے میں نے پڑھ کر سنایا۔

٭٭ سوید، علی بن حسین بن واقد، ان کے والد، منصور بن معتمر، ہم سے روایت کی سوید نے ان سے علی بن حسین بن واقد نے انہوں نے اپنے باپ سے اور وہ منصور معتمر سے نقل کرتے ہیں کہ اگر کوئی کسی کو اپنی کتاب دے اسے روایت کرنے کی اجازت دے دے تو اس کیلئے روایت کرنا جائز ہے۔ محمد بن اسماعیل کہتے ہیں میں نے ابو عاصم نبیل سے ایک حدیث پوچھی تم پڑھ لو لیکن میں چاہتا ہوں کہ وہی پڑھیں تو فرمایا کہ تم شاگرد کا استاد کے سامنے پڑھنا جائز نہیں سمجھتے ؟ حالانکہ سفیان ثوری اور مالک بن انس اسے جائز قرار دیتے ہیں۔

٭٭ احمد بن حسن، یحیی بن سلیمان جعفی بصر، عبداللہ بن وہب، ہم سے روایت کی احمد بن حسن نے وہ یحیی بن سلیمان جعفی مصری سے عبداللہ بن وہب کا قول نقل کرتے ہیں کہ میں جس روایت میں حدثنا کہوں تو سمجھ لو کہ میں نے اور لوگوں کے ساتھ سنی ہے اگر حدثنی کہوں تو صرف میں نے سنی ہے اگر اخبرنا کہوں تو اس سے مراد ہے کہ لوگوں نے یہ استاد کے سامنے پڑھی ہے اور میں بھی وہاں حاضر تھا۔ اگر اخبرنی کہوں میں نے اکیلے نے استاد کے سامنے پڑھی ہے۔ ابو موسیٰ محمد بن مثنی فرماتے ہیں کہ میں یحیی بن سعید قطان سنا ہے کہ حدثنا اور اخبرنا کا ایک ہی مطلب ہے۔ امام ترمذی فرماتے ہیں کہ ہم ابو مصعب مدینی کے پاس حاضر ہوئے تو ان کے سامنے ان کی احادیث پڑھی گئیں تو میں نے ان سے پوچھا کہ ہم یہ احادیث کس طرح روایت کریں انہوں نے فرمایا تم یوں کہو کہ ہم سے ابو مصعب نے بیان کیا امام ترمذی فرماتے ہیں کہ بعض علماء نے اجازت دینے کو جائز رکھا ہے۔ اگر کوئی عالم دوسرے کو اپنے سے منقول احادیث نقل کرنے کی اجازت دے تو یہ جائز ہے۔

٭٭ محمود بن غیلان، وکیع، عمران بن جدیر، ابو مجلز، بشیر بن نہیک، ہم سے روایت کی محمد بن غیلان نے ان سے وکیع نے وہ عمران بن حدیر سے وہ ابو مجلز سے اور وہ بشیر بن نہیک سے نقل کرتے ہیں کہ انہوں نے فرمایا میں نے ابو ہریرہ کی روایات ایک کاپی میں لکھنے کے بعد ان سے پوچھا کہ کیا میں یہ احادیث آپ سے روایت کر سکتا ہوں ؟ انہوں نے فرمایا ہاں۔

٭٭ محمد بن اسماعیل واسطی، محمد بن حسن، عوف اعرابی، ہم سے روایت کی محمد بن اسماعیل واسطی نے ان سے محمد بن حسن نے اور وہ عوف اعرابی سے نقل کرتے ہیں کہ ایک شخص نے حسن سے پوچھا کہ کیا میں آپکی وہ احادیث بیان کر سکتا ہوں جو میرے پاس ہیں تو انہوں نے فرمایا ہاں۔ امام ترمذی فرماتے ہیں کہ محمد بن حسن، محبوب بن حسن کے نام سے معروف ہیں۔ ان سے کئی ائمہ احادیث نقل کرتے ہیں۔

٭٭ جارود بن معاذ، انس بن عیاض، عبید اللہ بن عمر، ہم سے روایت کی محمد بن جارود بن معاذ نے انہوں نے انس بن عیاض سے اور وہ عبید اللہ بن عمر سے نقل کرتے ہیں کہ انہوں نے فرمایا کہ میں ایک کتاب لے کر زہری کی خدمت میں حاضر ہوا اور عرض کیا کہ یہ آپ کی روایت کردہ احادیث ہیں کیا مجھے انہیں بیان کرنے کی اجازت ہے۔ انہوں نے فرمایا ہاں۔

٭٭ ابوبکر، علی بن عبد اللہ، یحیی بن سعید، ہم سے روایت کی ابو بکر نے انہوں نے علی بن عبداللہ سے اور وہ یحیی بن سعید سے نقل کرتے ہیں کہ ابن جریج، ہشام بن عروہ کے پاس ایک کتاب لے کر آئے اور پوچھا کہ کیا مجھے یہ احادیث جو آپ نے بیان کی ہیں نقل کرنے کی اجازت ہے ؟ انہوں نے فرمایا ہاں۔ یحیی بن سعید کہتے ہیں کہ میں نے اپنے دل میں سوچا کہ قراۃ بہتر ہے یا اجازت۔ علی بن مدینی کہتے ہیں کہ میں نے یحیی بن سعید سے ابن جریج کی عطاء خراسانی سے منقول کے متعلق پوچھا تو انہوں نے فرمایا وہ ضعیف ہیں۔ میں نے عرض کیا کہ وہ کہتے اخبرنی انہوں نے فرمایا ان کا اخبرنی کہنا صحیح نہیں اس لئے کہ وہ تو ایک کتاب تھی جو انہوں نے اس کے سپرد کی تھی۔ امام ترمذی فرماتے ہیں کہ حدیث مرسل اکثر محدثین کے نزدیک صحیح نہیں۔ بعض نے اسے ضعیف قرار دیا ہے۔

٭٭ علی بن حجر، بقیۃ بن ولید، عتبہ بن ابی حکیم، ہم سے روایت کی علی بن حجر نے انہوں نے بقیہ بن ولید سے اور وہ عتبہ بن ابی حکیم سے نقل کرتے ہیں کہ عتبہ نے زہری کے سامنے اسحاق بن عبداللہ بن ابی فروہ سے کہتے ہوئے سنا قال رسول اللہ صلی اللہ علیہ و آلہ و سلم اس پر زہری کہنے لگے ابن ابی فروہ اللہ تعالیٰ تمہیں غارت کرے ہمارے پاس بے مہار وبے لگام احادیث لاتے ہو۔

٭٭ ابوبکر، علی بن عبداللہ اور وہ یحیی بن سعید ہم سے روایت کی ابو بکر نے انہوں نے علی ابن عبداللہ سے اور وہ یحیی بن سعید سے ان کا قول نقل کرتے ہیں کہ مجاہد کی مرسل روایات میرے نزدیک عطاء بن ابی رباح سے کہیں زیادہ بہتر ہیں۔ اس لئے کہ عطاء بن ابی رباح ہر قسم کی احادیث نقل کرتے تھے۔ علی، یحیی بن سعید کا قول نقل کرتے ہیں کہ سعید بن جبیر کی مرسل احادیث میرے نزدیک عطاء بن ابی رباح کی مرسلات سے زیادہ بہتر ہیں۔ علی کہتے ہیں کہ میں نے یحیی بن سعید سے پوچھا کہ آپ کے نزدیک طاؤس اور مجاہد کی مرسل روایات میں سے کس کی روایات زیادہ بہتر ہیں۔ انہوں نے فرمایا دونوں قریب قریب ہیں۔ علی کہتے ہیں کہ میں نے پھر یحیی بن سعید کو یہ کہتے ہوئے بھی سنا کہ ابو اسحاق کی مرسل روایات میرے نزدیک غیر معتر ہیں۔ اسی طرح اعمش تیمی، یحیی بن ابی کثیر اور ابن عیینہ کی مرسل روایات کا بھی کوئی اعتبار نہیں۔ پھر فرمایا خدا کی قسم سفیان بن سعد کی روایات کا بھی یہی حال ہے۔ میں نے یحیی سے امام مالک کی مرسلات کے بارے میں پوچھا تو انہوں نے فرمایا یہ بہتر ہے۔ پھر فرمایا کہ لوگوں میں سے کسی کی احادیث امام مالک کے روایت کردہ احادیث سے زیادہ بہتر نہیں۔

٭٭ سوار بن عبداللہ عنبری، یحیی بن سعید قطان، ہم سے روایت کی سواربن عبداللہ عنبری نے وہ کہتے ہیں کہ میں نے یحیی بن سعید کو یہ کہتے ہوئے سنا کہ جن احادیث میں حسن بصری نے قال رسول اللہ صلی اللہ علیہ و آلہ و سلم کہا ان میں سے ایک یا دو احادیث کے علاوہ تمام کی کوئی نا کوئی اصل موجود ہے۔ امام ابو موسیٰ ترمذی فرماتے کہ جو حضرات مرسل احادیث کو ضعیف قرار دیتے ہیں۔ اس کی وجہ یہ ہے اس میں احتمال ہوتا ہے کہ ممکن ہے کہ ائمہ کرام نے ثقہ اور غیر ثقہ سب سے روایت لی ہیں لہذا جب کوئی مرسل حدیث روایت کرتا ہے تو شاید اس نے غیر ثقہ سے لی ہو۔ جیسے کہ حسن بصری، معبد جہنی پر اعتراض بھی کرتے ہیں اور پھر ان سے روایت بھی کرتے ہیں۔

٭٭ بشر بن معاذ بصری، مرحوم بن عبدالعزیز عطار، ان کے والد، ان کے چچا، حسن بصری ہم سے روایت کی بشر بن معاذ بصری نے انہوں نے مرحوم بن عبدالعزیز عطار سے وہ اپنے والد سے اور چچا سے اور وہ حسن بصری سے نقل کرتے ہیں کہ معبد جہنی سے دور رہو وہ خود بھی گمراہ ہے اور دوسروں کو بھی گمراہ کرتا ہے۔ امام ترمذی فرماتے ہیں کہ شعبی سے منقول ہے وہ فرماتے ہیں کہ ہم سے حارث اعور نے حدیث بیان کی اور وہ کذاب (جھوٹا) تھا، محمد بن بشار، عبدالرحمن بن مہدی سے نقل کرتے ہیں وہ فرمایا کرتے تھے کیا تم سفیان بن عینیہ سے تعجب نہیں کرتے کہ میں نے ان کے کہنے پر جابر بن جعفی کی ایک ہزار سے زائد احادیث چھوڑ دیں اور سفیان بن عینیہ اس کے باوجود ان سے روایات کرتے ہیں۔ محمد بن بشار کہتے ہیں کہ عبدالرحمن بن مہدی نے جابر جعفی سے روایت کرنا چھوڑ دیا ہے۔ پھر بعض اہل علم مرسل احادیث کو حجت تسلیم کرتے ہیں۔

٭٭ ابوعبیدہ بن ابی سفر کوفی، سعید بن عامر، شعبہ، سلیمان اعمش، ابراہیم نخعی، عبداللہ بن مسعود، ہم سے روایت کی ابو عبیدہ ابی سفر کوفی نے انہوں نے سعید بن عامر سے وہ شعبہ سے اور وہ سلیمان اعمش سے نقل کرتے ہیں کہ انہوں نے ابراہیم نخعی سے کہا کہ آپ کوئی ایسی حدیث بیان کیجیے جو عبداللہ بن مسعود رضی اللہ تعالیٰ عنہ سے بیان کروں تو اس کا یہی مطلب ہے وہ حدیث میں نے خود ان سے سنی ہے لیکن اگر کہوں، قال عبد اللہ، کہ عبداللہ بن مسعود نے فرمایا تو اس میں میرے اور ان کے درمیان کئی واسطے ہیں۔ (امام ترمذی فرماتے ہیں ) کہ تضعیف رجال میں بھی علماء کا اسی طرح اختلاف ہے جس طرح اور چیزوں میں ہے۔ چنانچہ شعبہ نے ابو زبیر مکی، عبدالملک بن ابی سلیمان اور حکیم بن جبیر کو ضعیف قرار دیتے ہوئے ان سے روایت کرنا ترک کر دیا ہے لیکن وہ حفظ وعدالت میں ان سے بھی کم درجے کے رواۃ سے احادیث نقل کرتے ہیں۔ شعبہ نے جابر جعفی، ابراہیم بن مسلم ہجری، محمد بن عبید اللہ عزرمی اور کئی دوسرے رایوں سے روایت کی ہے۔ جن کو حدیث میں ضعیف قرار دیا گیا ہے۔

٭٭ محمد بن عمرو بن نبہان بن صفوان بصری، امیہ بن خالد، شعبہ، عبدالملک بن ابی سلیمان، محمد بن عبید اللہ عرزمی، ہم سے روایت کی محمد بن عمرو بن نبہان نے انہوں نے امیہ بن خالد سے نقل کیا وہ فرماتے ہیں کہ میں نے شعبہ سے کہا آپ عبدالملک بن ابی سلیمان کو چھوڑتے ہیں اور محمد بن عبید اللہ عرزمی سے حدیث نقل کرتے ہیں ؟ انہوں نے فرمایا ہاں امام ابو عیسی ترمذی فرماتے ہیں شعبہ نے عبدالملک بن ابی سلیمان سے حدیث روایت کی لیکن بعد میں اس سے روایت لینا چھوڑ دیا۔ کہا جاتا ہے کہ اسکی وجہ وہ حدیث ہے جس کی روایت میں وہ منفرد ہیں۔ اسے عبدالملک، عطا بن ابی رباح سے وہ جابر رضی اللہ تعالیٰ عنہ سے اور وہ نبی اکرم صلی اللہ علیہ و آلہ و سلم سے نقل کرتے ہیں۔ کہ آپ صلی اللہ علیہ و آلہ و سلم نے فرمایا ہر آدمی اپنے شفعے کا مستحق ہے لہذا اگر وہ موجود نہ ہو تو اس کا انتظار کیا جائے۔ بشرطیکہ دونوں کا راستہ ایک ہی ہو۔ انہیں کئی ائمہ ثابت قرار دیتے ہیں اور ابو زبیر عبدالملک بن ابی سلیمان اور حکیم بن جبیر تینوں سے روایت کرتے ہیں۔

٭٭ احمد بن منیع، ہشیم، حجاج، ابن ابی لیلی، عطاء بن ابی رباح، جابر بن عبداللہ ہم سے روایت کی احمد بن منیع نے ہشیم سے وہ حجاج اور ابن ابی لیلی سے اور وہ عطاء بن ابی رباح سے نقل کرتے ہیں کہ جب ہم جابر بن عبداللہ رضی اللہ تعالیٰ عنہ کے پاس جاتے تو آپس میں ان احادیث کا مذاکرہ کرتے اور ہم سب میں ابو زبیر زیادہ حافظ تھے۔

٭٭ محمد بن یحیی بن ابی عمر مکی، سفیان بن عیینہ، ابو زبیر، عطاء، جابر بن عبد اللہ، ہم سے روایت کی محمد بن ابی عمر مکی نے وہ سفیان بن عینیہ سے ابو زبیر کا قول نقل کرتے ہیں کہ عطاء مجھے جابر بن عبداللہ سے احادیث سنتے وقت آگے کر دیا کرتے تھے تاکہ میں حفظ کر لوں۔

٭٭ بن ابی عمر، سفیان، ایوب سختیانی، ابو زبیر، عبداللہ بن مبارک، عبدالملک بن ابی سلیمان ہم سے روایت کی ابن ابی عمر نے وہ سفیان سے نقل کرتے ہیں کہ ایوب سختیانی نے ابو زبیر سے روایت کی ہے۔ یہ بات کہتے ہوئے سفیان نے اپنی مٹھی بند کی کہ وہ (ابوزبیر) حفظ واتقان میں قوی تھے۔ عبداللہ بن مبارک سے سفیان ثوری کا قول مروی ہے کہ عبدالملک بن ابی سلیمان علم کے میزان تھے۔

٭٭ ابوبکر، علی بن عبد اللہ، یحیی بن سعید، حکیم بن جبیر، عبداللہ بن مسعود ہم سے روایت کی ابو بکر نے وہ علی بن عبداللہ سے نقل کرتے ہیں کہ انہوں نے یحیی بن سعید سے حکیم بن جبیر کے متعلق پوچھا تو انہوں نے فرمایا شعبہ نے ان سے اس حدیث کی وجہ روایت کرنا چھوڑ دیا ہے جو انہوں نے (باب الصدقۃ) صدقے کے باب میں بیان کی ہے۔ یعنی عبداللہ بن مسعود رضی اللہ تعالیٰ عنہ سے منقول ہے نبی اکرم صلی اللہ علیہ و آلہ و سلم کا قول کہ جو شخص لوگوں سے سوال کرے حالا نکہ اس کے پس اتنا مال ہے جو لوگوں کو غنی کر دے وہ قیامت کے دن اس حالت میں آئے گا کہ اس کا منہ چھیلا (نوچا) ہوا ہو گا۔ لوگوں نے پوچھا یا رسول اللہ صلی اللہ علیہ و آلہ و سلم کتنا مال غنی کر دیتا ہے۔ آپ صلی اللہ علیہ و آلہ و سلم نے فرمایا پچاس درہم یا ان کی قیمت کے برابر سونا۔ علی، یحیی سے نقل کرتے ہیں کہ سفیان ثوری اور زائدہ، حکیم بن جبیر سے روایت کرتے ہیں۔ یحیی کے نزدیک ان کی حدیث میں کوئی حرج نہیں۔

٭٭ محمود بن غیلان، یحیی بن آدم، سفیان ثوری، حکیم بن جبیر، عبداللہ بن عثمان، شعبہ ہم سے روایت کی محمود بن غیلان نے انہوں نے یحیی بن آدم سے وہ سفیان ثوری سے اور وہ حکیم بن جبیر سے صدقہ کے متعلق حدیث نقل کرتے ہیں۔ یحیی بن آدم کہتے ہیں کہ پھر شعبہ کے دوست عبداللہ بن عثمان نے سفیان ثوری سے کہا کاش کہ حکیم کے علاوہ بھی کوئی شخص یہ حدیث بیان کرتا سفیان نے ان سے پوچھا کہ حکیم کون ہے ؟ کیا شعبہ ان سے راویات نہیں۔ عبداللہ نے کہا ہاں ہیں۔ اس پر سفیان ثوری نے فرمایا میں نے یہ حدیث زبیدہ سے بھی سنی وہ محمد بن عبدالرحمن بن یزید سے روایت کرتے ہیں۔ امام عیسیٰ ترمذی فرماتے ہیں کہ ہم نے اس کتاب میں جو لکھا ہے کہ یہ حدیث حسن ہے تو اس سے ہماری مراد ہے کہ اسکی سند حسن ہے۔ ہر وہ مروی حدیث جس کی سند میں کوئی متہم بالکذب نہ ہو، وہ حدیث شاذ نہ ہو اور متعدد طرق سے مروی ہو وہ ہمارے نزدیک (حدیث) حسن ہے۔ اور جس حدیث کو ہم نے (امام ترمذی نے ) غریب کہا ہے تو محدثین مختلف وجوہات کی بنا پر اسے غریب کہتے ہیں۔ چنانچہ بہت سی احادیث صرف ایک سند سے مذکور ہونے کی وجہ سے غریب کہلاتی ہیں۔ جیسے حماد بن سلمہ کی ابو عشراء سے منقول حدیث وہ اپنے والد سے نقل کرتے ہیں کہ انہوں نے عرض کیا یا رسول اللہ صلی اللہ علیہ و آلہ و سلم کیا حلق اور لبہ (سینہ کا بالائی حصہ) کے علاوہ ذبح جائز نہیں ؟ آپ صلی اللہ علیہ و آلہ و سلم نے فرمایا اگر تم نے اسکی ران میں مارا تو یہ بھی کافی ہے اس حدیث کو صرف حماد نے ابو عشراء سے نقل کیا ہے اور ان کی اس کے علاوہ کوئی حدیث معروف نہیں۔ چنانچہ یہ حدیث حماد بن سلمہ کی روایت سے مشہور ہے۔ ہم اسے صرف انہی کی سند سے جانتے ہیں۔ اور اکثر ایسا ہوتا ہے کہ کوئی امام ایک حدیث روایت کرتا ہے جو صرف اسی کی پہچانی جاتی ہے لیکن چونکہ اس سے بہت سے راوی روایت کرتے ہیں۔ اس لیے مشہور ہو جاتی ہے۔ جیسے عبداللہ بن دینار کی ابن عمر رضی اللہ عنہماسے منقول حدیث کہ نبی اکرم صلی اللہ علیہ و آلہ و سلم نے حق ولاء کی خرید و فروخت اور اسے ہبہ کرنے سے منع فرمایا یہ حدیث صرف عبداللہ بن دینار سے معروف اور ان سے عبید اللہ بن عمرو، شعبہ، سفیان ثوری، مالک بن انس اور ابن عینیہ انہی (عبد اللہ بن دینار) سے روایت کرتے ہیں۔ یحیی بن سلیم یہ حدیث عبید اللہ بن عمرو سے وہ نافع سے اور وہ ابن عمر رضی اللہ عنہما سے نقل کرتے ہیں لیکن اس میں انہیں وہم ہوا ہے کیونکہ صحیح یہی ہے کہ عبید اللہ بن عمرو، عبداللہ بن دینار سے اور وہ ابن عمر رضی اللہ عنہما سے روایت کی۔ مؤمل نے یہ حدیث شعبہ سے نقل کرنے کے بعد ان کا یہ قول بھی نقل کیا کہ میرا جی چاہتا ہے کہ اس حدیث کی وجہ سے عبداللہ بن دینار مجھے اجازت دیں اور میں کھڑا ہو کر ان کی پیشانی چوم لوں۔ امام ترمذی فرماتے ہیں کہ حدیث کے غریب ہونے کی دوسری وجہ یہ بھی ہو سکتی ہے کہ اس میں ایسا اضافہ ہو جو ثقات سے نہ منقول ہو۔ یہ اس صورت میں صحیح ہو سکتا ہے کہ (حدیث) ایسے شخص سے منقول ہو جس کے حافظے پر اعتماد کیا جاسکتا ہو جیسے مالک بن انس سے نافع سے اور وہ ابن عمر رضی اللہ عنہما سے نقل کرتے ہیں کہ رسول اللہ صلی اللہ علیہ و آلہ و سلم نے رمضان کا صدقہ فطر ہر مرد عورت آزاد غلام مسلمان پر ایک صاع کھجور یا ایک صاع جو مقرر کیا۔ مالک بن انس نے اس حدیث میں من المسلمین کا لفظ زیادہ نقل کیا۔ ایوب سختیانی، عبداللہ بن عمرو اور کئی ائمہ حدیث کو نافع سے اور ابن عمر رضی اللہ عنہما سے نقل کرتے ہوئے یہ الفاظ نقل نہیں کرتے جبکہ جبکہ بعض مالک کی طرح بھی روایت کرتے ہیں لیکن ان لوگوں کے حافظے پر اعتماد نہیں کیا جاسکتا۔ بعض ائمہ کرام امام مالک کی اس حدیث کو تسلیم کرتے ہوئے اسی پر عمل پیرا ہیں۔ امام شافعی اور امام احمد بن حنبل فرماتے ہیں کہ اگر کسی کے پاس غیر مسلم غلام ہوں تو ان کی طرف سے صدقہ فطر ادا کرنا واجب نہیں۔ ان دونوں (امام شافعی اور امام حنبل) نے حدیث مالک بن انس سے دلیل پکڑی۔ بہر حال اگر ایسا راوی جس کے حافظہ پر اعتماد کیا جاسکے، کچھ الفاظ کا اضافہ کرے تو اس سے یہ اضافہ قبول کیا جائے گا۔ بہت سی احادیث متعدد سندوں سے مروی ہوتی ہیں لیکن وہ ایک سند سے غریب سمجھی جاتی ہیں۔

٭٭ ابو کریب، ابو ہشام رفاعی، ابو سائب، حسین بن اسود، ابو اسامہ، بریدہ بن عبداللہ بن ابی بریدہ، جدہ ابی بردہ، ابی موسیٰ ہم سے روایت کی ابو کریب نے اور ہشام اور ابو سائب اور حسین بن اسود نے چاروں نے کہا ہم سے روایت کیا ابو اسامہ نے انہوں نے بریدہ بن عبداللہ بن ابی بردہ سے انہوں نے اپنے دادا ابی بریدہ سے وہاب و موسیٰ سے اور وہ نبی اکرم صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا کافر سات آنتوں میں اور مؤمن ایک آنت میں کھاتا ہے۔ یہ ایک حدیث اس سند سے غریب ہے۔ حالانکہ کئی سندوں سے منقول ہے۔ میں (امام ترمذی) نے محمود بن غیلان سے اس حدیث کے بارے میں پوچھا تو انہوں نے فرمایا کہ یہاں ابو کریب کی روایت ہے وہ ابو اسامہ سے راوی ہیں۔ پھر امام بخاری سے پوچھا تو انہوں نے بھی یہی جواب دیا اور فرمایا ہم اس حدیث کو صرف ابو کریب کی روایت سے جانتے ہیں میں نے عرض کیا مجھ سے تو اسے متعدد افراد نے ابو اسامہ ہی سے روایت کیا ہے۔ امام بخاری نے اس پر تعجب کا اظہار کرتے ہوئے فرمایا میں اسے ابو کریب کے علاوہ کسی روایت سے نہیں جانتا پھر فرمایا میرا خیال ہے کہ ابو کریب نے یہ حدیث ابو اسامہ سے کسی مباحثے میں سنی ہو گی۔

٭٭ عبد اللہ بن ابی زیاد، شبابہ بن سوار، شعبہ، بکیر بن عطاء، عبدالرحمن بن یعمر ہم سے روایت کی عبداللہ بن ابی زیاد اور کئی لوگوں نے شبابہ بن سوار سے انہوں نے شعبہ سے انہوں نے بکیر بن عطاء سے اور وہ عبدالرحمن بن یعمر سے نقل کرتے ہیں کہ نبی اکرم صلی اللہ علیہ و آلہ و سلم نے دبا اور مزفت (کے برتنوں میں ) نبید بنانے سے منع فرمایا۔ یہ حدیث اس لیے غریب ہے کہ اس حدیث کو صرف شبانہ نے شعبہ سے نقل کیا ہے۔ پھر شعبہ اور سفیان ثوری دونوں اسی سند سے بکیر بن عطاء سے وہ عبدالرحمن بن یعمر سے اور وہ نبی اکرم صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا حج، وقوف عرفات کا نام ہے۔ یہ حدیث محدثین کے نزدیک اس سند سے صحیح ترین ہے۔

٭٭ محمد بن بشار، معاذ بن ہشام، یحیی بن ابی کثیر، ابو مزاحم، ابو ہریرہ، ہم سے روایت کی محمد بن بشار نے انہوں معاذ بن ہشام سے انہوں نے اپنے باپ سے اور وہ یحیی بن ابی کثیر سے نقل کرتے ہیں کہ انہوں نے ابو ہریرہ رضی اللہ تعالیٰ عنہ سے سنا کہ رسول اللہ صلی اللہ علیہ و آلہ و سلم نے فرمایا جو جنازہ کے ساتھ اور نماز (جنازہ) پڑھے اس کے لیے ایک قیراط (ثواب) اور جو اس کے دفن سے فراغت تک ساتھ رہے اس کے لیے دو قیراط (ثواب) ہے۔ عرض کیا گیا یا رسول اللہ صلی اللہ علیہ و آلہ و سلم قیراط کتنے ہوتے ہیں۔؟ آپ صلی اللہ علیہ و آلہ و سلم نے فرمایا ان میں سے چھوٹا احد پہاڑ کے برابر ہے۔ عبداللہ بن عبدالرحمن، مروان بن محمد سے وہ معاویہ بن سلام وہ یحیی بن ابی کثیر سے وہ ابو مزاحم سے اور وہ ابو ہریرہ رضی اللہ تعالیٰ عنہ سے اسی کی مانند مرفوع حدیث نقل کرتے ہیں جو اسی کے ہم معنی ہے۔ عبد اللہ، مروان سے وہ معاویہ بن سلام سے وہ یحیی سے وہ ابو سعید مولی مہدی سے وہ حمزہ بن سفینہ سے وہ سائب سے وہ حضرت عائشہ رضی اللہ تعالیٰ عنہ سے اور وہ نبی اکرم صلی اللہ علیہ و آلہ و سلم سے اسی کی مانند حدیث نقل کرتی ہیں۔ میں (امام ترمذی) نے ابو محمد عبداللہ بن عبدالرحمن سے پوچھا کہ آپ کی وہ کونسی حدیث ہے جسے آپ نے سائب کے واسطے سے حضرت عائشہ رضی اللہ تعالیٰ عنہ سے مرفوعاً نقل کیا ہے اور محدثین اسے غریب قرار دیتے ہیں۔ چنانچہ انہوں نے یہی بیان کیا۔ پھر میں (امام ترمذی) فرماتے ہیں کہ یہ حدیث کئی سندوں سے حضرت عائشہ رضی اللہ تعالیٰ عنہا سے منقول ہے لیکن صرف سائب کی روایت سے غریب ہے۔

٭٭ ابوحفص، عمرو بن علی، یحیی بن سعید قطان، مغیرہ بن ابی قرۃ سدوسی، انس بن مالک، ہم سے روایت کیا ابو حفص عمرو بن علی نے انہوں نے یحیی بن سعید قطان سے وہ مغیرہ بن ابی قرۃ السدوسی سے اور انس بن مالک سے نقل کرتے ہیں کہ ایک شخص نے پوچھا یا رسول اللہ صلی اللہ علیہ و آلہ و سلم کیا میں اونٹ باندھ کر توکل کروں یا بغیر باندھے ہی اللہ پر بھروسہ رکھوں۔ آپ صلی اللہ علیہ و آلہ و سلم نے فرمایا اسے باندھو اور بھروسہ کرو۔ عمرو بن علی کہتے ہیں کہ یہ حدیث یحیی بن سعید کے نزدیک منکر ہے۔ امام ترمذی فرماتے ہیں کہ یہ حدیث اس سند سے غریب ہے۔ ہم اس حدیث کو صرف اسی سند سے انس بن مالک رضی اللہ تعالیٰ عنہ کی روایت سے جانتے ہیں پھر یہ عمرو بن امیہ ضمری سے بھی نبی اکرم صلی اللہ علیہ و آلہ و سلم سے اسی کی ماند منقول ہے۔ ہم (امام ترمذی) نے اس کتاب میں انتہائی اختصار سے کام لیا ہے اور امید کرتے ہیں کہ یہ فائدہ مند ہو گی اور اللہ تعالیٰ سے دعا ہے کہ ہمیں اس سے نفع پہنچائے اور اپنی رحمت سے فلاح و نجات کا باعث بنائے نہ کہ وبال کا۔

٭٭٭
ماخذ: 
http://www.esnips.com/web/hadeesbooks
ایم ایس ایکسل سے تبدیلی، پروف ریڈنگ اور ای بک کی تشکیل: اعجاز عبید