



انجیل مقدس



خدائے  پاک کا مقدس کلام جو عیسیٰ مسیح پر اتارا گیا

جلد ۲







اعمال الرسُل

انجیلِ شریف کتابِ اعمال الرسُل


رکوع ۱
     
     (۱)اے  تھیفلس میں نے  پہلا رسالہ ان سب باتوں کے  بیان میں تصنیف کیا جو سیدنا عیسیٰ مسیح شروع میں کرتے  اور سکھاتے  رہے۔ (۲)اُس دن تک جس میں وہ ان رسولوں کو جنہیں آپ نے  چنا تھا روح پاک کے  وسیلہ سے  حکم دے  کر آسمان پر تشریف لے  گئے۔ (۳)آپ نے  دکھ سہنے  کے  بعد  بہت سے ثبوتوں سے  اپنے  آپ کو ان پر زندہ ظاہر بھی کیا۔ چنانچہ آپ چالیس  دن تک انہیں نظر آتے  اور پروردگار کی بادشاہی کی باتیں کہتے  رہے۔ (۴)اور اُن سے  مل کر ان کو حکم دیا کہ یروشیلم سے  باہر نہ جائیں  بلکہ پروردگار کے  اس وعدہ کے  پورا ہونے  کے  منتظر رہیں جس کا ذکر تم مجھ سے  سن چکے  ہو۔ (۵)کیونکہ یحییٰ نے  تو پانی سے  اصطباغ دیامگر تم تھوڑے  دنوں کے  بعد روحِ پاک سے  اصطباغ پاؤ گے۔ 
صعود المسیح
     (۶)پس انہوں نے  (یعنی صحابہ کرام ) جمع ہو کر آپ سے  یہ پوچھا کہ اے  مولا ! کیا آپ اِ سی وقت  اسرائیل کو بادشاہی  پھر عطا کریں گے  ؟ (۷) آپ نے  ان سے  فرمایا  اُن وقتوں اور میعادوں کا جاننا جنہیں پروردگار  نے  اپنے  ہی اِختیار میں رکھا ہے  تمہارا کام نہیں۔ (۸) لیکن جب روحِ پاک تم پر نازل ہو گا تو تم قوت پاؤ گے  اور یروشلیم اور تمام یہودیہ اور سامریہ میں بلکہ  زمین کی اِنتہا تک میرے  گواہ ہو گے۔ (۹)یہ کہہ کر آپ ان کے  دیکھتے  دیکھتے اوپر اٹھا لئے  گئے  اور بدلی نے  آپ کو ان کی نظروں سے  چھپا لیا۔ (۱۰)اور آپ کے  جاتے  وقت  جب صحابہ کرام آسمان کی طرف غور سے  دیکھ رہے تھے  تو دو مرد سفید پوشاک پہنے  ان کے  پاس آ کھڑے  ہوئے۔ (۱۱) اور کہنے  لگے  اے  گلیلی  مردو! تم کیوں کھڑے  آسمان کی طرف دیکھتے  ہو؟ یہی عیسی ٰجو تمہارے  پاس سے  آسمان پر تشریف لے  گئے  ہیں اسی طرح  پھر آئیں گے جس طرح تم نے  انہیں آسمان پر جاتے  دیکھا ہے۔ 
     

یہوداہ کا جانشین
     (۱۲)تب صحابہ کرام اس پہاڑ سے  جو زیتون کا کہلاتا ہے  اور یروشلیم  کے  نزدیک سبت (یعنی یہودی ہفتے  کا پاک دن)کی منزل کے  فاصلہ پر ہے  یروشلیم کو لوٹے۔ (۱۳)اور جب اس میں داخل ہوئے  تو اس بالا خانہ پر تشریف لئے  گئے  جس میں حضرت پطرس اور حضرت یحییٰ اور حضرت یعقوب اور حضرت اندریاس اور حضرت فلپس اور حضرت توما اور حضرت برتلمائی اور حلفی کے  صاحبزادے  حضرت یعقوب اور حضرت شمعون زیلوتس اور یعقوب کا بیٹا حضرت یہوداہ مقیم تھے۔ (۱۴)یہ سب کے  سب چند خواتین اور سیدنا عیسیٰ کی والدہ ماجدہ حضرت مریم بتولہ اور ان کے  بھائیوں کے  ساتھ ایک دل ہو کر دعا میں مشغول رہے۔ 
	(۱۵)اور انہی دنوں حضرت پطرس برادرانِ دین میں جو تخمیناً ایک سو بیس (۱۲۰) اشخاص کی جماعت تھی کھڑے  ہو کر فرمانے  لگے۔ (۱۶)اے  بھائیو اس نوشتہ کا پورا ہونا ضرور تھا جو رو حِ پاک نے  حضرت داؤد ؑ  کی زبانی اس یہوداہ کے  حق میں پہلے  سے  کہا تھا جو سیدنا عیسیٰ کے  پکڑنے  والوں کا رہنما ہوا۔ (۱۷)کیونکہ وہ ہم میں شمار کیا گیا اور اس نے  اس خدمت  کا حصہ پایا۔ (۱۸)(اس نے  بدکاری کی کمائی سے  ایک  کھیت حاصل کیا اور سر کے  بل گرا اور اس کا پیٹ پھٹ گیا اور اس کی سب انتڑیاں نکل پڑیں۔ (۱۹) اور یہ یروشلیم کے  سب رہنے  والوں کو معلوم ہوا۔ یہاں تک کہ اس کھیت  کانام ان کی زبان میں ہقل دما پڑ گیا یعنی خون کا کھیت )۔ (۲۰) کیونکہ زبور شریف میں وارد ہے  کہ 
اس کا گھر اجڑ جائے  
اور اس میں کوئی بسنے  والا نہ رہے  
اور اس کا عہدہ  دوسرا لے  لے۔ 
(۲۱)پس جتنے  عرصہ تک سیدنا عیسیٰ مسیح  ہمارے  ساتھ آتے  جاتے  رہے  یعنی یحییٰ کے  اصطباغ سے  لے  کر مولا کے  ہمارے  پاس سے  آسمان پر تشریف لے  جانے  تک جو برابر  ہمارے  ساتھ رہے۔ (۲۲)چاہیے  کہ ان میں سے  ایک مرد ہمارے  ساتھ ان کے  جی اٹھنے  کا گواہ بنے۔ (۲۳)پھر انہوں نے دو کو پیش کیا۔ ایک حضرت  یوسف کو جو برسبا کہلاتا اور جس کا لقب  یوستس ہے۔ دوسرا  حضرت متیاہ کو۔ (۲۴)اور یہ کہہ کر دعا کی کہ اے  مولا آپ جو سب کے  دلوں کو جانتے  ہیں۔ یہ ظاہر کر کے  کہ ان دونوں میں سے  آپ نے  کس کو چنا ہے۔ (۲۵) کہ وہ اس خدمت اور رسالت کی جگہ لے  جسے  یہوادہ چھوڑ کر اپنی جگہ گیا۔ (۲۶) پھر انہوں نے ان کے  بارے  میں قرعہ ڈالا اور قرعہ حضرت متیاہ کے  نام کا نکلا۔ پس وہ ان گیارہ صحابہ کرام کے  ساتھ شمار ہوئے۔ 


رکوع ۲: پاک روح کا نزول

(۱) جب عیدِ پنتکست  کا دن آیا تو وہ سب ایک جگہ جمع تھے۔ (۲)کہ یکایک آسمان سے  ایسی آواز آئی جیسے  زور کی آ ندھی کا سناٹا ہوتا ہے  اور اس سے  سارا گھر جہاں وہ تشریف رکھتے  تھے  گونج گیا۔ (۳)اور انہیں آگ کے  شعلہ کی سی پھٹتی ہوئی زبانیں  دکھائی دیں اور ان میں سے  ہر ایک  پر آ ٹھہر یں۔ (۴)اور وہ سب روح الٰہی سے  بھر گئے  اور غیر زبانیں بولنے  لگے  جس طرح روح  الہی ٰ نے  انہیں بولنے  کی طاقت عطا فرمائی۔ 
	(۵)اور ہر قوم میں سے  جو آسمان کے  تلے  ہے  خدا ترس یہودی یروشلیم میں مقیم تھے۔ (۶)جب یہ آواز آئی تو بھیڑ لگ گئی اور لوگ دنگ ہو گئے  کیونکہ  ہر ایک کو یہی سنائی دیتا تھا کہ یہ میری ہی بولی بول رہے  ہیں (۷) اور سب حیران اور متعجب  ہو کر کہنے  لگے  دیکھو! یہ بولنے  والے  کیا سب گلیلی نہیں ؟ (۸) پھر کیوں کر ہم میں سے  ہر ایک اپنے  اپنے وطن کی بولی سنتا ہے  ؟ (۹) حالانکہ ہم پارتھی اور مادی اور عیلامی اور مسوپتامیہ اور یہودیہ اور کپد کیہ اور پنطس اور آسیہ۔ (۱۰) اور فروگیہ اور پمفلیہ اور مصر اور لبوآ کے  علاقہ کے  رہنے  والے  ہیں جو کرینے  کی طرف ہے  اور رومی مسافر خواہ یہودی خواہ ان کے  مرید اور کریتی اور عرب ہیں۔ (۱۱) مگر اپنی اپنی زبان میں ان سے پروردگار کے  بڑے  بڑے کاموں کا بیان سنتے  ہیں۔ (۱۲)اور سب حیران ہوئے  اور گھبرا کر ایک دوسرے  سے  کہنے  لگے  کہ یہ کیا ماجرا ہے  ؟(۱۳) اور بعض نے  ٹھٹھا کر کے  یہ کہا یہ تو ضرور مے  کے  نشے  میں ہیں۔ 
حضرت پطرس کا خطبہ  ِ مبارک
	(۱۴)لیکن حضرت پطرس ان گیارہ کے  ساتھ کھڑے  ہوئے  اور اپنی آواز بلند کر کے  لوگوں سے  فرمایا اے  یہودیو اور اے  یروشلیم کے  سب رہنے  والو!یہ جان لو اور کان لگا کر میری باتیں سنو۔ (۱۵) کہ جیسا تم سمجھتے  ہو یہ نشہ میں نہیں کیونکہ  ابھی تو پہر ہی دن چڑھا ہے۔ (۱۶) بلکہ یہ وہ بات ہے  جو حضرت یوایل ؑ  کی معرفت کہی گئی ہے  کہ 
     (۱۷) پروردگار فرماتے  ہیں کہ آخری دنوں میں ایسا ہو گا
     کہ میں اپنے  روح میں سے  ہر بشر پر ڈالوں گا 
     اور تمہارے  بیٹے  اور تمہاری بیٹیاں  نبوت کریں گی 
     اور تمہارے  جوان رویا اور تمہارے  بڈھے  خواب دیکھیں گے۔ 
     (۱۸)بلکہ میں اپنے  بندوں اور اپنی بندیوں پر بھی 
     ان دنوں میں اپنے  روح میں سے  ڈالوں گا اور وہ نبوت کریں گے۔ 
     (۱۹) اور میں اوپر آسمان پر عجیب کام اور نیچے  زمین پر نشانیاں 
     یعنی خون اور آگ اور دھوئیں  کا بادل دکھاؤں گا۔ 
     (۲۰) سورج تاریک اور چاند خون ہو جائے  گا۔ 
     پیشتر اس سے  کہ پروردگار کا عظیم اور جلیل دن آئے۔ 
(۲۱)اور یوں ہو گا کہ جو کوئی پروردگار کا نام لے  گا نجات پائے  گا۔ 
(۲۲)اے  اسرائیلیو ! یہ باتیں  کہ سیدنا عیسیٰ مسیح ایک شخص تھے  جن کا پروردگار کی طرف سے  ہونا تم پر ان معجزوں اور عجیب کاموں اور نشانوں سے  ثابت ہوا کہ جو پروردگار کی نے  ان کی معرفت میں تم کو دکھائے۔ چنانچہ  تم آپ ہی جانتے  ہو۔ (۲۳) جب وہ پروردگار کے  مقررہ  انتظام اور علمِ سابق  کے  موافق  پکڑوائے  گئے تو تم نے  بے  شرع  لوگوں کے  ہاتھ  سے  انہیں مصلوب کروا کر مار ڈالا۔ (۲۴) لیکن پروردگار نے  انہیں موت کے  بند کھول کر انہیں جلایا کیونکہ ممکن نہ تھا کہ وہ اس کے  قبضہ میں رہتے۔ (۲۵)کیونکہ حضرت داؤد ؑ  ان کے  حق میں فرماتے  ہیں کہ 
     میں مولا کو ہمیشہ اپنے  سامنے  دیکھتا رہا۔ 
     کیونکہ وہ میری  دہنی طرف  ہیں تاکہ مجھے  جنبش نہ ہو۔ 
     (۲۶)اسی سبب سے  میرا دل خوش ہوا اور میری زبان شاد 
     بلکہ میرا جسم بھی امید میں بسا رہے  گا۔ 
     (۲۷) اس لئے  کہ آپ میری جان کو عالمِ ارواح میں نہ چھوڑیں گے  
     اور نہ اپنے  مقدس کے  سڑنے  کی نوبت  پہنچنے  دیں گے۔ 
     (۲۸)آپ نے  مجھے  زندگی کی راہیں  بتائیں۔ 
     آپ مجھے  اپنے  دیدار کے  باعث خوشی  سے  بھر دیں گے۔ 
(۲۹)اے  بھائیو! میں قوم کے  بزرگ حضرت داؤد کے  حق میں تم سے  دلیری کے  ساتھ کہہ سکتا ہوں کہ وہ موئے  اور دفن بھی ہوئے  اور ان کی قبر آج تک ہم میں موجود ہے۔ (۳۰)پس نبی ہو کر اور یہ جان کر کہ پروردگار نے  مجھ سے  قسم کھائی ہے  کہ تمہاری نسل سے  ایک شخص  کو تمہارے  تخت پر بٹھاؤں گا۔ (۳۱)انہوں نے  پیشن گوئی کے  طور پر مسیح کے  جی اٹھنے  کا ذکر کیا کہ نہ وہ عالم ارواح میں چھوڑے  گئے  نہ ان کے  جسمِ مبارک کے  سڑنے  کی نوبت پہنچی۔ (۳۲)اسی عیسیٰ مسیح کو پروردگار نے  زندہ کیا جس کے  ہم سب گواہ ہیں۔ (۳۳) پس پروردگار کے  دہنے  ہاتھ سے  سر بلند ہو کر اور پروردگار سے  وہ روح پاک حاصل کر کے جس کا وعدہ کیا گیا تھا اس نے  یہ نازل کیا جو تم دیکھتے  اور سنتے  ہو۔ (۳۴)کیونکہ حضرت داؤد ؑ  تو آسمان پر تشریف نہیں لے  گئے لیکن وہ خود فرماتے  ہیں کہ 
پروردگار نے  مولا سے  فرمایا 
میری دہنی طرف بیٹھ 
(۳۵) جب تک میں تمہارے  دشمنوں کو تمہارے پاؤں تلے  کی چوکی نہ کر دوں۔ 
(۳۶)پس اسرائیل کا سارا گھرانا یقین جان لے  کہ پروردگار نے  اسی عیسیٰ مسیح کو جسے  تم نے  مصلوب کیا مولا بھی کیا اور مسیح بھی۔ 
	(۳۷) جب انہوں نے یہ سنا تو ان کے  دلوں پر چوٹ لگی اور حضرت پطرس اور باقی  صحابہ کرام سے  کہا کہ اے  بھائیو ! ہم کیا کریں ؟  (۳۸) حضرت پطرس نے  ان سے  فرمایا کہ توبہ کرو اور تم میں سے  ہر ایک اپنے  گناہوں کی معافی کے  لئے  سیدنا عیسیٰ مسیح کے  نام پر اصطباغ لے  تو تم روحِ پاک  انعام میں پاؤ گے۔ (۳۹) اس لئے  کہ  یہ وعدہ  تم اور تمہاری  اولاد اور ان سب دور کے  لوگوں سے  بھی ہے  جن کو اللہ و تبارک تعالیٰ اپنے  پاس بلائیں گے۔ (۴۰)اور حضرت پطرس نے  اور بہت سی باتیں جتا جتا کر انہیں یہ نصیحت  کی کہ اپنے  آپ کو اس ٹیڑھی قوم سے  بچاؤ۔ (۴۱) پس جن لوگوں نے  آپ کا کلام قبول کیا انہوں نے  اصطباغ لیا اور اسی روز تین ہزار آدمیوں کے  قریب ان میں مل گئے۔ (۴۲) اور یہ صحابہ کرام سے  تعلیم پانے  اور رفاقت رکھنے  میں اور روٹی توڑنے  اور دعا کرنے  میں مشغول رہے۔ 
متقی اور پرہیزگاروں کی طرزِ زندگی
	(۴۳)اور ہر شخص پر خوف چھا گیا اور بہت سے  عجیب کام اور نشان صحابہ کرام کے  ذریعہ  سے  ظاہر ہوتے  تھے۔ (۴۴)اور جو ایمان لائے  تھے  وہ سب ایک جگہ مقیم تھے  اور سب چیزوں میں شریک تھے۔ (۴۵)اور اپنا سارا مال و اسباب بیچ بیچ کر ہر ایک کی ضرورت  کے  موافق  سب کو بانٹ دیا کرتے  تھے۔ (۴۶)اور ہر روز ایک دل ہو کر بیت اللہ میں جمع  ہوا کرتے  اور گھروں میں روٹی  توڑ کر خوشی اور سادہ دلی سے  کھانا نوش فرمایا کرتے  تھے۔ (۴۷)وہ پروردگار کی تمجید کیا کرتے  تھے  اور سب لوگوں کے  نزدیک قابلِ عزت تھے  اور اللہ و تبارک تعالیٰ  نجاتے  پانے  والوں کی جماعت  بڑھاتے  رہے۔ 


رکوع ۳: پیدائشی لنگڑا

	(۱)حضرت پطرس اور حضرت یحییٰ دعا کے  وقت  یعنی تیسرے  پہر بیت اللہ کو تشریف لے  جا رہے  تھے۔ (۲)اور لوگ ایک پیدائشی لنگڑے  کو لا رہے  تھے  جس کو ہر روز بیت اللہ کے  اس دروازے  پر بٹھا دیتے  تھے  جو خوبصورت کہلاتا ہے  تاکہ بیت اللہ میں جانے  والوں سے  بھیگ مانگے۔ (۳) جب اس نے  حضرت پطرس اور حضرت یحییٰ  کو بیت اللہ میں جاتے  دیکھا  تو ان سے  بھیک مانگی۔ (۴) حضرت پطرس اور حضرت یحییٰ نے  اس پر غور سے  نظر کی اور حضرت پطرس نے  اس سے  فرمایا کہ ہماری طرف دیکھو (۵)وہ ان سے  کچھ ملنے  کی امید پر ان کی طرف متوجہ ہوا۔ (۶) حضرت پطرس نے  فرمایا چاندی سونا تو میرے  پاس ہے  نہیں  مگر جو میرے  پاس ہے  وہ تمہیں دئیے  دیتا ہوں۔ سیدنا عیسی ٰ مسیح ناصری کے  نام سے  چل پھرو۔ 
(۷)اور اس کا دہنا ہاتھ پکڑ کر اس کو اٹھایا اور اسی دم اس کے  پاؤں اور ٹخنے  مضبوط ہو گئے۔ (۸) اور وہ کود کر کھڑا ہو گیا اور چلنے  پھرنے  لگا اور چلتا اور کودتا اور پروردگار کی تمجید کرتا ہوا ان کے  ساتھ بیت اللہ میں گیا۔ (۹)اور سب لوگوں نے  اسے  چلتے  پھرتے  اور پروردگار کی حمد کرتے  دیکھ کر۔ (۱۰) اس کو پہچانا کہ یہ وہی ہے  جو بیت اللہ کے  خوبصورت دروازہ پر بیٹھا بھیک مانگا کرتا تھا اور اس ماجرے  سے  جو اس پر واقع ہوا تھا بہت دنگ و حیران ہوئے۔ 
بیت اللہ میں حضرت پطرس کا خطبہ  ِ مبارک
	(۱۱) جب وہ حضرت پطرس اور حضرت یحییٰ کو پکڑے  ہوئے  تھا تو سب لوگ بہت حیران ہو کر اس برآمدہ کی طرف جو سلیمان کا کہلاتا ہے  ان کے  پاس دوڑے  آئے۔ (۱۲) حضرت پطرس نے  یہ دیکھ کر لوگوں سے  فرمایا اے  اسرائیلیو! اس پر تم کیوں تعجب کرتے  ہو اور ہمیں کیوں اس طرح دیکھ رہے  ہو کہ گویا ہم نے  اپنی قدرت یا دین داری سے  اس شخص کو چلتا پھرتا کر دیا؟ (۱۳)ابراہیم اور اضحاق اور یعقوب کے  پروردگار یعنی ہمارے  باپ دادا کے  خدا نے اپنے  خادم "عیسی ٰ" کو عظمت دی جسے  تم نے  پکڑ وا دیا اور جب پیلاطس نے  اسے  چھوڑ دینے  کا قصد کیا تو تم نے  اس کے  سامنے  اس کا انکار کیا۔ (۱۴) تم نے  اس قدوس اور بہت راست باز کا انکار کیا اور درخواست کی کہ  ایک خونی تمہاری خاطر چھوڑ دیا جائے۔ (۱۵) مگر  زندگی کے  مالک  کو قتل کیا جسے پروردگار نے  مردوں میں سے  زندہ کیا۔ اس کے  ہم گواہ ہیں۔ (۱۶) اسی کے  نام نے  اس ایمان کے  وسیلہ سے جو اس کے  نام پر ہے  اس شخص کو مضبوط کیا جسے  تم دیکھتے  اور جانتے  ہو۔ بیشک اسی ایمان نے  جو اس کے  وسیلہ سے  ہے  یہ کامل تندرستی  تم سب  کے  سامنے اسے  دی۔ (۱۷)اور اب اے  بھائیو! میں جانتا ہوں کہ تم نے  یہ کام نادانی سے  کیا اور ایسا ہی تمہارے  اماموں نے  بھی۔ (۱۸) مگر جن باتوں کی اللہ و تبارک تعالیٰ  نے  سب نبیوں کی زبانی  پیشتر خبر دی تھی کہ اس کا مسیح دکھ اٹھائے  گاوہ اس نے  اسی طرح پوری کیں۔ (۱۹) پس توبہ کرو اور رجوع لاؤ تاکہ  تمہارے  گناہ مٹائے  جائیں اور اس طرح پروردگار کے  حضور سے  تازگی کے  دن آئیں۔ (۲۰) اور وہ اس مسیح کو جو تمہارے  واسطے مقرر ہوا ہے  یعنی عیسیٰ کو بھیجے۔ (۲۱)ضرور ہے  کہ وہ آسمان میں اس وقت رہیں جب تک کہ وہ سب چیزیں بحال نہ کی جائیں  جن کا ذکر   رب العالمین نے  اپنے پاک انبیاء کرام کی زبان کیا ہے  جو دنیا کے  شروع سے  ہوتے  آئے  ہیں۔ (۲۲) چنانچہ موسی ؑ  نے  فرمایا کہ پروردگار تمہارے بھائیوں میں سے  تمہارے لئے  مجھ سا ایک نبی پیدا کرے  گا۔ جو کچھ وہ تم سے  کہے  اس کی سننا۔ (۲۳) اور یوں ہو گا کہ  جو شخص  اس نبی کی نہ سننے  گا وہ امت میں سے  نیست  و نابود کر دیا جائے  گا۔ (۲۴) بلکہ حضرت سموئیل ؑ  سے  لے  کر پچھلوں تک جتنے انبیاء کرام نے  کلام کیا ان سب نے  ان دنوں کی خبر دی ہے۔ (۲۵) تم انبیاء کی اولاد اور اس عہد کے  شریک ہو جو پروردگار نے  تمہارے  باپ دادا سے  باندھا جب حضرت ابراہیم سے  کہا کہ تیری  اولاد سے  دنیا کے  سب گھرانے  برکت پائیں گے۔ (۲۶) رب العالمین نے اپنے  خادم کو اٹھا کر پہلے  تمہارے  پاس بھیجا تاکہ تم میں سے  ہر ایک  کو اس کی بدیوں سے  ہٹا کر برکت دے۔ 

 
رکوع ۴: حضرت پطرس اور حضرت یحییٰ عدالتِ عالیہ  کے  سامنے  

	(۱) جب وہ لوگوں سے  یہ فرما رہے  تھے  تو امام اور بیت اللہ کے  سردار اور صدوقی ان پر چڑھ آئے۔ (۲) وہ سخت رنجیدہ ہوئے  کیونکہ  یہ لوگوں کو تعلیم دیتے  اور سیدنا عیسیٰ کی نظیر دے  کر مردوں کے  جی اٹھنے  کی تبلیغ کرتے  تھے۔ (۳)اور انہوں نے  ان کو پکڑ کر دوسرے  دن تک حوالات میں رکھا کیونکہ شام ہو گئی تھی۔ (۴) مگر کلام کے  سننے  والوں میں سے  بہتیرے  ایمان لائے۔ یہاں تک کہ مردوں کی تعداد پانچ ہزار کے  قریب ہو گئی۔ (۵)دوسرے  دن یوں ہوا کہ  ان کے  سردار اور بزرگ اور فقیہ۔ (۶) اور امامِ اعظم حنا اور کائفا اور یحییٰ اور اسکندر اور جتنے امامِ اعظم کے  گھرانے کے  تھے  یروشلیم  میں جمع ہوئے۔ (۷) اور ان کو بیچ  میں کھڑا کر کے  پوچھنے  لگے  کہ تم نے  یہ کام کس قدرت اور کس نام سے  کیا؟(۸) اس وقت  حضرت پطرس نے  روحِ پاک سے  معمور ہو کر ان سے  فرمایا (۹) اے  امت کے  سردارو اور بزرگو ! اگر آج ہم سے  اس احسان کی بابت  باز پرس کی جاتی ہے جو ایک ناتواں آدمی پر ہوا کہ وہ کیوں کر اچھا ہو گیا۔ (۱۰) تو تم سب اور اسرائیل  کی ساری  امت کو معلوم ہو کہ سیدنا عیسیٰ مسیح جس کو تم نے  مصلوب کیا اور پروردگار نے  مردوں میں سے زندہ کیا اسی کے  نام سے  یہ شخص  تمہارے سامنے  تندرست کھڑا ہے۔ (۱۱) یہ وہی پتھر ہے  جسے  تم معماروں نے  حقیر جانا اور وہ کونے  کے  سرے  کا پتھر ہو گیا۔ (۱۲) اور کسی دوسرے  کے  وسیلہ سے  نجات نہیں کیونکہ  آسمان کے  تلے آدمیوں کو کوئی دوسرا نام نہیں بخشا گیا جس کے  وسیلہ سے  ہم نجات پا سکیں۔ 
	(۱۳)جب انہوں نے  حضرت پطرس اور حضرت یحییٰ کی دلیری دیکھی اور معلوم کیا کہ یہ اَن پڑھ اور ناواقف آدمی ہیں تو تعجب کیا۔ پھر انہیں  پہچانا  کہ یہ سیدنا عیسیٰ مسیح کے  ساتھ رہے  ہیں۔ (۱۴)اور اُس آدمی کو جو اچھا ہوا تھا ان کے  ساتھ کھڑا دیکھ کر کچھ خلاف نہ کہہ سکے۔ (۱۵) مگر انہیں صدر عدالت  سے  باہر جانے  کا حکم دے  کر آپس  میں مشورہ کرنے  لگے۔ (۱۶) کہ ہم ان آدمیوں کے  ساتھ کیا کریں ؟ کیونکہ یروشلیم کے  سب رہنے  والوں پر روشن ہے  کہ ان سے  ایک صریح معجزہ ظاہر ہوا اور ہم اس کا انکار نہیں کر سکتے۔ (۱۷) لیکن اس لئے  کہ یہ لوگوں میں زیادہ مشہور  نہ ہو ہم انہیں دھمکائیں کہ پھر یہ نام لے  کر کسی  سے  بات نہ کریں۔ (۱۸) پس انہیں  بلا کر تاکید کہ عیسیٰ کا نام لے  کر ہر گز بات نہ کرنا اور نہ تعلیم دینا۔ (۱۹)مگر حضرت پطرس اور حضرت یحییٰ نے  جواب میں ان سے  فرمایا کہ تم ہی انصاف کرو۔ آیا رب العالمین  کے  نزدیک یہ واجب ہے  کہ ہم پروردگار کی بات سے  تمہاری بات زیادہ سنیں۔ (۲۰) کیونکہ  ممکن نہیں کہ جو ہم نے  دیکھا اور سنا ہے  وہ نہ کہیں۔ (۲۱) انہوں نے  اُن کو اور دھمکا کر چھوڑ دیا کیونکہ لوگوں کے  سبب سے  ان کو سزا دینے  کا کوئی موقع  نہ ملا۔ اس لئے  کہ عوام الناس اس ماجرے  کے  سبب سے پروردگار کی تمجید کرتے  تھے۔ (۲۲) کیونکہ وہ شخص جس پر یہ شفا دینے  کا معجزہ ہوا تھا چالیس برس سے  زیادہ کا تھا۔ 
	(۲۳) وہ چھوٹ کر اپنے  لوگوں کے  پاس گئے  اور جو کچھ امامِ اعظم اور بزرگوں نے  ان سے  کہا تھا بیان کیا۔ (۲۴)جب انہوں نے یہ سنا تو ایک دل ہو کر بلند آواز سے  پروردگار سے  التجا کی کہ اے  رب العالمین آپ وہ ہیں  جس نے  آسمان اور زمین اور سمندر اور جو کچھ ان میں ہے  پیدا کیا۔ (۲۵) آپ نے  روحِ پاک کے  وسیلہ سے  ہمارے باپ اپنے  خادم حضرت داؤد ؑ  کی زبانی فرمایا کہ 
     قوموں نے  کیوں دھوم مچائی؟
     اور امتوں نے  کیوں باطل خیال کئے  ؟ 
     (۲۶) پروردگار اور اس کے  مسیح کی مخالفت کو 
     زمین کے  بادشاہ اٹھ کھڑے  ہوئے  
     اور سردار جمع ہو گئے۔ 
(۲۷)کیونکہ واقعی آپ کے پاک خادم عیسی ٰ کے  برخلاف جسے  آپ نے  مسح کیا ہیرودیس اور پنطیس پیلاطس مشرکین اور اسرائیلیوں کے  ساتھ اسی شہر میں جمع ہوئے۔ (۲۸)تاکہ  جو کچھ پہلے  سے  آپ کی قدرت اور آپ کی مصلحت سے  ٹھہر گیا تھا وہی عمل میں لائیں۔ (۲۹) اب اے  مالک  ان کی دھمکیوں کو دیکھئیے  اور اپنے  بندوں کو یہ توفیق عطا کیجئے  کہ وہ آپ کا کلام دلیری کے  ساتھ سنائیں۔ (۳۰) اور آپ اپنا ہاتھ  شفا دینے  کو بڑھائیں اور آپ کے  پاک خادم سیدنا عیسیٰ کے  نام سے  معجزے  اور عجیب کام ظہور میں آئیں۔ (۳۱) جب  وہ دعا کر چکے  تو جس مکان میں جمع تھے  وہ ہل گیا اور وہ سب روحِ پاک سے  بھر گئے  اور پروردگار کا کلام دلیری سے  سناتے  رہے۔ 


اشتراکِ مال
	(۳۲)اور ایمان داروں کی جماعت  ایک دل اور ایک جان تھی اور کسی نے  بھی اپنے  مال کو اپنا نہ کہا بلکہ  ان کی سب چیزیں  مشترک تھیں۔ (۳۳) اور صحابہ کرام بڑی قدرت سے  سیدنا عیسیٰ کے  جی اٹھنے  کی گواہی دیتے  رہے  اور ان سب پر پروردگار کی بڑی مہربانی تھی۔ (۳۴)کیونکہ  ان میں کوئی  بھی محتاج نہ تھا۔ اس لئے  کہ  جو لوگ  زمینوں یا گھروں کے  مالک  تھے  ان کو بیچ بیچ   کر بکی ہوئی  چیزوں کی قیمت  لاتے۔ (۳۵)اور صحابہ کرام کے  پاؤں میں رکھ دیتے  تھے۔ پھر ہر ایک  کو اس کی ضرورت کے  موافق  بانٹ دیا جاتا تھا۔ 
	(۳۶)اور یوسف نام ایک لاوی تھا (لاوی وہ لوگ تھے  جو بیت اللہ میں مذہبی فرائض کی انجام دہی میں امام کی مدد کیا کرتے  تھے  )جس کا لقب صحابہ کرام نے  برنباس یعنی نصیحت کا بیٹا رکھا تھا اور جس کی پیدائش کپرس کی تھی (موجودہ قبرص )۔ (۳۷) اس کا ایک کھیت تھا جسے  اس نے  بیچا اور قیمت لا کر صحابہ کرام کے  پاؤں میں رکھ دی۔ 


رکوع ۵: حننیاہ اور سفیرہ

	(۱) اور ایک شخص حننیاہ اور اس کی زوجہ  سفیرہ نے  جائیداد بیچی۔ (۲) اور اس نے  اپنی زوجہ  کے  جانتے  ہوئے  قیمت  میں کچھ رکھ چھوڑا اور ایک حصہ لا کر صحابہ کرام کے  پاؤں میں رکھ دیا۔ (۳) مگر حضرت پطرس  نے  فرمایا اے  حننیاہ ! کیوں ابلیس نے  تمہارے  دل میں یہ بات ڈال دی کہ تم روحِ پاک  سے  جھوٹ بولو اور زمین کی قیمت  میں سے  کچھ رکھ چھوڑو؟ (۴) کیا جب تک  وہ تمہارے  پاس تھی تمہاری نہ تھی ؟ اور جب بیچی گئی تو تمہارے  اختیار میں نہ رہی ؟ تم نے  کیوں  اپنے  دل میں اس بات کا خیال باندھا؟ تم نے آدمیوں سے  نہیں بلکہ اللہ و تبارک تعالیٰ سے  جھوٹ بولا۔ (۵) یہ باتیں  سنتے  ہی حننیاہ گر پڑا اور اس کا دم نکل گیا اور سب سننے  والوں پر بڑا خوف چھا گیا۔ (۶) پھر جوانوں نے  اٹھ کر اسے  کفنایا اور باہر لے  جا کر دفن کیا۔ 
	(۷)اور قریباً  تین گھنٹے گزر جانے  کے  بعد اس کی زوجہ اس ماجرے  سے  بے  خبر اندر آئی۔ (۸) حضرت پطرس نے  اس سے  فرمایا  مجھے  بتاؤ تو کیا تم نے  اتنے  ہی کو زمین فروخت کی تھی ؟ اس نے  کہا ہاں۔ اتنے  ہی کو۔ (۹)حضرت پطرس نے  اس سے  فرمایا  تم نے  کیوں پروردگار کی روح کو آزمانے  کے  لئے ایکا کیا ؟ دیکھو تمہارے  شوہر کے  دفن کرنے  والے دروازہ پر کھڑے  ہیں اور تمہیں  بھی باہر لے  جائیں گے۔ (۱۰) وہ اسی دم ان کے  قدموں  پر گر پڑی اور اس کا دم  نکل گیا اور جوانوں نے  اندر آ کر  اسے  مردہ پایا اور باہر لے  جا کر اس کے  شوہر کے  پاس دفن کر دیا۔ (۱۱)اور ساری جماعت  بلکہ ان باتوں کے  سب سننے  والوں پر بڑا خوف چھا گیا۔ 
نشان اور عجیب کام
	(۱۲) اور صحابہ کرام کے  ہاتھوں سے  بہت سے  نشان اور عجیب کام لوگوں میں ظاہر ہوتے  تھے۔ اور وہ سب ایک دل ہو کر سلیمان کے  برآمدہ  میں جمع ہوا کرتے  تھے۔ (۱۳) لیکن اوروں میں سے  کسی کو جرات  نہ ہوئی کہ ان میں جاملے۔ مگر لوگ  ان کی بڑائی  کرتے  تھے۔ (۱۴) اور ایمان لانے  والے مرد و عورت پروردگار کی جماعت میں اور بھی کثرت سے  آملے۔ (۱۵) یہاں تک کہ لوگ بیماروں کو سڑکوں پر لا لا کر چار پائیوں اور کھٹولوں پر لٹا دیتے تھے  تاکہ  جب حضرت پطرس  آئیں تو ان کا سایۂ مبارک  ہی ان میں سے  کسی پر پڑ جائے۔ (۱۶) اور یروشلم  کی چاروں طرف کے  شہروں سے  بھی لوگ بیماروں اور ناپاک روحوں کے  ستائے  ہوؤں کو لا کر کثرت سے  جمع ہوتے  تھے  اور وہ سب اچھے  کر دئیے جاتے  تھے۔ 
صحابہ ِ کرام کا  ستایا جانا
	(۱۷)پھر امامِ اعظم اور اس کے  سب ساتھی جو صدوقیوں کے  فرقہ کے  تھے  حسد کے  مارے  اٹھے۔ (۱۸) اور صحابہ کرام کو پکڑ کر عام حوالات میں رکھ دیا۔ (۱۹) مگر پروردگار کے  ایک فرشتہ نے  رات کو قید خانہ کے  دروازے  کھولے  اور انہیں باہر لا کر کہا کہ۔ (۲۰) جاؤ بیت اللہ میں کھڑے  ہو کر  اس زندگی کی سب باتیں لوگوں کو سناؤ۔ (۲۱) وہ یہ سن کر  صبح ہوتے  ہی  بیت اللہ میں گئے  اور تعلیم دینے  لگے  مگر امامِ اعظم اور اس کے  ساتھیوں نے  آ کر صدر عدالت  والوں اور بنی اسرائیل  کے  سب بزرگوں  کو جمع کیا اور قید خانہ میں کہلا بھیجا کہ انہیں لائیں۔ (۲۲)لیکن پیادوں نے  پہنچ کر  انہیں قید خانہ میں نہ پایا اور لوٹ کر خبر دی۔ (۲۳) کہ ہم نے قید خانہ کو تو بڑی حفاظت سے  بند کیا ہوا اور پہرے  والوں کو دروازوں پر کھڑے  پایا مگر جب کھولا تو اندر کوئی  نہ ملا۔ 
 (۲۴) جب بیت اللہ  کے  سردار اور امام اعظم  نے  یہ باتیں سنیں تو ان کے  بارے  میں حیران ہوئے کہ اس کا کیا انجام ہو گا۔ (۲۵) اتنے  میں کسی نے  آ کر انہیں خبر دی کہ دیکھو۔ وہ آدمی جنہیں  تم نے  قید کیا تھا  بیت اللہ میں کھڑے  لوگوں کو تعلیم دے  رہے  ہیں۔ (۲۶) تب سردار پیادوں کے  ساتھ جا کر انہیں لے  آئے  لیکن زبردستی نہیں کیونکہ لوگوں سے  ڈرتے  تھے  کہ ہم کو سنگسار نہ کریں۔ (۲۷)پھر انہیں لا کر عدالت  میں کھڑا کر دیا اور امامِ اعظم نے  ان سے  یہ کہا۔ (۲۸) کہ ہم نے  تو تمہیں  سخت تاکید  کی تھی کہ یہ نام لے  کر تعلیم نہ دینا مگر دیکھو تم نے  تمام یروشلیم میں اپنی تعلیم  پھیلا دی اور اس شخص  کا خون ہماری گردن پر رکھنا چاہتے  ہو۔ (۲۹) حضرت پطرس اور دوسرے  صحابہ کرام نے  جواب میں ان سے  فرمایا کہ ہمیں آدمیوں  کے  حکم کی نسبت  پروردگار کا حکم ماننا زیادہ فرض ہے۔ (۳۰) ہمارے  باپ دادا کے  خدا نے  عیسیٰ کو زندہ کیا جسے  تم نے  صلیب پر لٹکا کر مار ڈالا تھا۔ (۳۱) اسی کو رب العالمین  نے  مالک اور منجی ٹھہرا کر اپنے  دہنے  ہاتھ سے  سر بلند کیا تاکہ اسرائیل  کو توبہ کی توفیق اور گناہوں کی معافی بخشے۔ (۳۲) اور ہم ان باتوں کے  گواہ ہیں اور روحِ پاک  بھی جسے  پروردگار  نے  انہیں عطا کیا ہے  جو اس کا حکم مانتے  ہیں۔ 
(۳۳) وہ یہ سن کر جل گئے  اور انہیں قتل کرنا چاہا۔ (۳۴) مگر گملی ایل نام ایک فریسی نے  جو شرع کا معلم اور سب لوگوں میں عزت دار تھا عدالت میں کھڑے  ہو کر حکم دیا کہ ان آدمیوں  کو تھوڑی دیر کے  لئے  باہر کر دو۔ (۳۵) پھر ان سے  کہا کہ اے  اسرائیلیو! ان آدمیوں کے  ساتھ جو کچھ کرنا چاہتے  ہو ہوشیاری  سے  کرنا۔ (۳۶) کیونکہ  ان دنوں سے  پہلے  تھیوداس نے  اٹھ کر دعویٰ کیا تھا کہ میں بھی کچھ ہوں اور تخمیناً  چار سو آدمی اس کے  ساتھ ہو گئے  تھے  مگر وہ مارا گیا اور جتنے  اس کے  ماننے  والے  تھے  سب پراگندہ ہوئے  اور مٹ گئے۔ (۳۷) اس شخص کے  بعد یہوداہ گلیلی اِ سم نویسی  کے  دنوں میں اٹھا اور اس نے  کچھ لوگ اپنی طرف  کر لئے۔ وہ بھی ہلاک ہوا اور جتنے اس کے  ماننے  والے  تھے  سب پراگندہ ہو گئے۔ (۳۸) پس اب میں تم سے  کہتا ہوں کہ  ان آدمیوں  سے  کنارہ کرو اور ان سے  کچھ  کام نہ رکھو۔ کہیں ایسا نہ ہو کہ  اللہ تعالیٰ سے  بھی لڑنے  والے  ٹھہرو کیونکہ  یہ تدبیر  یا کام  اگر آدمیوں کی طرف سے  ہے  تو آپ برباد ہو جائے  گا۔ (۳۹) لیکن اگر پروردگار کی طرف سے  ہے  تو تم ان لوگوں کو مغلوب نہ کر سکو گے۔ (۴۰) انہوں نے  اس کی بات مانی اور صحابہ کرام کو پاس بلا کر ان کو پٹوایا اور یہ حکم دے  کر چھوڑ دیا کہ  سیدنا عیسیٰ کا نام لے  کر بات نہ کرنا۔ (۴۱) پس وہ عدالت  سے  اس بات پر خوش ہو کر چلے  گئے  کہ ہم اس نام کی خاطر  بے  عزت ہونے  کے  لائق تو ٹھہرے۔ (۴۲)اور وہ بیت اللہ میں اور گھروں میں ہر روز تعلیم دینے  اور اس بات کی خوشخبری  سنانے  سے  کہ سیدنا عیسیٰ ہی مسیح ہیں باز نہ آئے۔ 


رکوع۶: سات مددگاروں کا انتخاب

	(۱) ان دنوں میں جب پیروکار بہت ہوتے  جاتے  تھے  تو یونانی مائل یہودی عبرانیوں کی شکایت کرنے  لگے۔ اس لئے  کہ  روزانہ خبر گیری میں ان کی بیواؤں کے  بارے  میں  غفلت ہوتی تھی۔ (۲) اور ان بارہ صحابہ کرام نے  جماعت کو اپنے  پاس بلا کر فرمایا مناسب نہیں کہ ہم پروردگار کے  کلام کو چھوڑ کر کھانے  پینے  کا انتظام کریں۔ (۳) پس اے  بھائیو! اپنے  میں سے  سات نیک نام اشخاص کو چن لو جو روحِ الٰہی اور دانائی  سے  بھرئے  ہوئے  ہوں  کہ ہم ان کو اس کام پر مقرر کریں۔ (۴) لیکن ہم تو بندگیِ خدا میں اور کلام اِلہی کی تبلیغ  میں مشغول رہیں گے۔ (۵) یہ بات ساری جماعت کو پسند آئی۔ پس انہوں نے  حضرت ستفنس نام ایک شخص کو جو ایمان اور روحِ پاک سے  بھرے ہوئے  تھے  اور حضرت  فلپس اور حضرت پرخرس اور حضرت نیکا نور اور حضرت تیمون اور حضرت پرمناس کو اور حضرت نیکلا ؤس کو جو نو مرید یہودی انطا کی تھا چن لیا۔ (۶)اور انہیں  صحابہ کرام کے  آگے  کھڑا کیا۔ انہوں نے  دعا کر کے  ان پر ہاتھ رکھے۔ 
	(۷) اور کلامِ الٰہی پھیلتا رہا اور یروشلیم میں پیروکاروں کا شمار  بہت ہی بڑھ گیا اور اماموں کی بڑی گروہ اس دینِ الہی کے  تحت  میں ہو گئی۔ 
حضرتِ ستفنس کی گرفتاری
	(۸) اور حضرت ستفنس پروردگار کی مہربانی اور قوت سے  لبریز ہو کر  عوام الناس میں بڑے  بڑے  عجیب کام اور نشان ظاہر کیا کرتے  تھے۔ (۹)کہ اس عبادت خانہ سے  جو لبرتینوں کا کہلاتا ہے  اور کرُ ینیوں اور اسکندریوں اور ان میں سے  جو کلکیہ اور آسیہ کے  تھے  بعض لوگ اٹھ کر حضرت ستفنس سے  بحث کرنے  لگے۔ (۱۰) مگر وہ اس دانائی اور روح کا جس سے  آپ کلام کرتے  تھے  مقابلہ نہ کر سکے۔ (۱۱)اس پر انہوں نے  بعض آدمیوں کو سکھا کر کہلوا دیا کہ ہم نے  اس کو حضرت موسیٰؑ  اور پروردگار کے  برخلاف کفر کی باتیں کرتے  سنا۔ (۱۲) پھر وہ عوام اور بزرگوں اور فقیہوں کو ابھار کر  حضرت ستفنس پر دھاوا  بول دیا اور پکڑ کر صدرِ عدالت  میں لے  گئے۔ (۱۳) اور جھوٹے  گواہ کھڑے  کئے  جنہوں نے کہا کہ یہ شخص  اس پاک مقام اور شریعت  کے  برخلاف  بولنے  سے  باز نہیں آتا۔ (۱۴) کیونکہ  ہم نے اسے  یہ کہتے  سنا ہے  کہ  وہی عیسیٰ اس مقام کو نیست و نابود کر دے  گا اور ان رسموں کو بدل ڈالے  گا جو حضرت موسیٰ ؑ  نے  ہمیں سونپی ہیں۔ (۱۵) اور ان سب نے  جو عدالت میں بیٹھے تھے  حضرت ستفنس  پر غور سے  نظر کی تو دیکھا کہ آپ کا چہرۂ مبارک فرشتہ کا سا ہے۔ 


رکوع ۷: حضرتِ ستفنس کا خطبہ  ِ مبارک

(۱)پھر امامِ اعظم  نے  کہا   : کیا یہ باتیں اسی طرح پر ہیں ؟ (۲) حضرت ستفنس نے  ان سے  فرمایا 
اے  بھائیو! اور بزرگو سنو ! خدائ ذوالجلال ہمارے  جدِ امجد حضرت ابراہیم ؑ  پر اس وقت ظاہر ہوئے  جب وہ حاران میں بسنے  سے  پیشتر  مسوپتامیہ میں تھے۔ (۳) اور ان سے  فرمایا کہ اپنے  ملک اور اپنے  کنبے  سے  نکل کر اس ملک میں چلے  جاؤ جسے  میں تمہیں  دکھاؤں گا۔ (۴)اس پر وہ کسدیوں کے  ملک سے  نکل کر حاران میں جا بسے  اور وہاں سے  ان کے  والد کے  انتقال کے  بعد پروردگار نے  ان کو اس ملک میں لا کر بسا دیا جس میں تم اب بستے  ہو۔ (۵) اور ان کو کچھ  میراث بلکہ قدم رکھنے  کی بھی اس میں جگہ نہ دی مگر وعدہ کیا کہ میں یہ زمین تمہارے  اور تمہارے  بعد تمہاری نسل کے  قبضہ میں کر دوں گا حالانکہ ان کے  اولاد نہ تھی۔ (۶)اور پروردگار نے  یہ فرمایا کہ  تمہاری نسل غیر ملک میں پردیسی ہو گی۔ وہ ان کو غلامی  میں رکھیں گے  اور چار سو برس تک  ان سے  بد سلوکی کریں گے۔ (۷) پھر پروردگار  نے  کہا کہ جس قوم کی وہ غلامی میں رہیں گے اس کو میں سزا دوں گا اور اس کے  بعد وہ نکل کر اسی جگہ  میری بندگی کریں گے۔ (۸)اور پروردگار نے  ان سے  ختنہ کا عہد باندھا اور اسی حالت  میں حضرت ابراہیم ؑ  سے  حضرت اضحاق ؑ  پیدا ہوئے  اور آٹھویں دن ان کا ختنہ کیا گیا اور حضرت  اضحاق سے  حضرت یعقوبؑ  اور حضرت یعقوب سے  بارہ قبائل کے  بزرگ پیدا ہوئے۔ (۹) اور بزرگوں نے  حسد میں آ کر حضرت یوسف ؑ  کو بیچا کہ مصر میں پہنچ جائیں مگر پروردگار ان کے  ساتھ تھے۔ (۱۰) اور ان کی سب مصیبتوں سے  ان کو چھڑایا اور مصر کے  بادشاہ فرعون کے  نزدیک ان کو مقبولیت  اور حکمت  بخشی اور اس نے  انہیں مصر اور اپنے  سارے  گھر کا سردار  کر دیا۔ (۱۱) پھر مصر  کے  سارے  ملک اور کنعان میں کال پڑا اور بڑی مصیبت  آئی اور ہمارے  باپ دادا کو کھانا نہ ملتا تھا۔ 
(۱۲)لیکن حضرت یعقوب نے  یہ سن کر کہ مصر میں اناج ہے  ہمارے  باپ دادا کو پہلی بار بھیجا۔ (۱۳) اور دوسری بار حضرت یوسف اپنے  بھائیوں پر ظاہر ہو گئے  اور حضرت یوسف کی قومیتِ فرعون معلوم ہو گئی۔ (۱۴) پھر حضرت یوسف  نے  اپنے والد حضرت یعقوب اور سارے  کنبے کو جو پچھتر جانیں تھیں بلا بھیجا۔ اور حضرت یعقوب  مصر تشریف لے  گئے۔ وہاں وہ اور ہمارے  باپ دادا فوت ہو گئے۔ (۱۶) اور وہ شہر سکم میں پہنچائے  گئے  اور اس مقبرہ میں دفن کئے  گئے  جس کو حضرت ابراہیم نے  سکم میں روپیہ دے  کر بنی ہمور سے  مول لیا تھا۔ (۱۷)لیکن جب اس وعدہ کی میعاد پوری ہونے  کو تھی جو رب العالمین نے  حضرت ابراہیم سے  فرمایا تھا تو مصر میں وہ امت بڑھ گئی اور ان کا شمار زیادہ ہوتا گیا۔ (۱۸) اس وقت تک کہ دوسرا بادشاہِ مصر  پر حکمران ہوا جو حضرت یوسف کو نہ جانتا تھا۔ (۱۹) اس نے  ہماری قوم سے  چالا کی کر کے  ہمارے  آباؤ اجداد کے  ساتھ یہاں تک بدسلوکی کہ انہیں اپنے  بچے  پھینکے  تاکہ زندہ رہیں۔ (۲۰) اس موقع پر حضرت موسیٰؑ  پیدا ہوئے  جو نہایت  ہی خوبصورت تھے۔ وہ تین مہینے  تک اپنے  والد کے  گھر میں پالے  گئے۔ (۲۱)مگر جب پھینک دئے  گئے  تو فرعون کی بیٹی نے  انہیں اٹھا لیا اور اپنا بیٹا کر کے  پالا۔ (۲۲) اور حضرت موسی ٰؑ  نے  مصریوں کے  تمام علوم کی تعلیم پائی اور وہ کلام اور کام میں قوت والے  تھے۔ (۲۳) اور جب وہ قریباً  چالیس برس کے  ہوئے  تو ان کے  جی میں آیا کہ میں اپنے  بھائیوں بنی اسرائیل  کا حال دیکھوں۔ (۲۴) چنانچہ ان میں سے  ایک کو ظلم اٹھاتے  دیکھ کر ان کی حمایت  کی اور مصری کو مار کر مظلوم کا بدلہ لیا۔ (۲۵) انہوں نے  تو خیال کیا کہ میرے  بھائی  سمجھ لیں گے  کہ پروردگار میرے  ہاتھوں انہیں چھٹکا را دیں گے  مگر وہ نہ سمجھے۔ (۲۶) پھر دوسرے  دن وہ ان میں سے  دو لڑتے  ہوؤں کے  پاس آ نکلے  اور یہ کہہ کر انہیں صلح کرنے  کی ترغیب دی کہ اے  جوانو! تم تو بھائی بھائی ہو۔ کیوں ایک دوسرے  پر ظلم کرتے  ہو؟ (۲۷) لیکن جو اپنے  پڑوسی پر ظلم کر رہا تھا اس نے  یہ کہہ کر انہیں ہٹا دیا کہ  تمہیں  کس نے  ہم پر حاکم اور قاضی مقرر کیا؟ (۲۸) کیا تم مجھے  بھی قتل کرنا چاہتے  ہو جس طرح کل اس مصری کو قتل کیا تھا ؟ (۲۹) حضرت موسیٰؑ  یہ بات سن کر فرار ہو گئے  اور مدیان کے  ملک میں پردیسی رہے  اور وہاں ان کے  دو بیٹے  پیدا ہوئے۔ (۳۰) اور جب پورے  چالیس برس ہو گئے  تو کوہِ سینا کے  بیابان میں جلتی ہوئی  جھاڑی کے  شعلہ میں ان کو ایک فرشتہ دکھائی دیا۔ (۳۱) جب حضرت موسیٰؑ  نے  اس پر نظر کی تو اس نظارہ سے  تعجب کیا اور جب دیکھنے  کو نزدیک گئے  تو پروردگار کی آواز آئی۔ (۳۲) کہ میں تمہارے  آباء و اجداد کا پروردگار یعنی ابراہیم اور اضحاق اور یعقوب کا رب ہوں۔ تب تو حضرت موسیٰ ؑ  کانپ گئے  اور اس کو دیکھنے  کی جرات نہ رہی۔ (۳۳) پروردگار نے  ان سے  فرمایا کہ اپنے  پاؤں سے  جوتی اتار لو کیونکہ جس جگہ تم کھڑے  ہو وہ پاک  زمین ہے۔ (۳۴) میں نے  واقعی اپنی اس امت  کی مصیبت دیکھی جو مصر میں ہے  اور ان کا آہ ونالہ  سنا پس  انہیں چھڑانے  اترا ہوں۔ اب آؤ میں تمہیں مصر میں بھیجوں گا۔ (۳۵) جس حضرت موسیٰ ؑ  کا انہوں نے  یہ کہہ کر انکار کیا تھا کہ تمہیں  کس نے  حاکم اور قاضی  مقرر کیا؟ اسی کو پروردگار نے  حاکم اور چھڑانے  والا ٹھہرا  کر اس فرشتہ کے  ذریعہ  سے  بھیجا جو انہیں جھاڑی میں نظر آیا تھا۔ (۳۶) یہی شخص انہیں نکال لایا اور مصر اور بحرِ قلزم اور بیابان میں چالیس برس تک عجیب کام اور نشان دکھائے۔ (۳۷) یہ وہی حضرت موسیٰ ؑ  ہیں جنہوں نے  بنی اسرائیل  سے  فرمایا کہ پروردگار تمہارے  بھائیوں میں سے تمہارے  لئے  مجھ سا ایک نبی پیدا کریں گے۔ (۳۸)یہ وہی ہے  جو بیابان کی جماعت میں اس فرشتہ کے  ساتھ جو کوہِ سینا  پر ان سے  ہم کلام ہوا اور ہمارے  آباؤ اجداد کے  ساتھ  تھا۔ اسی کو زندہ کلام ملا کہ ہم تک پہنچا دے۔ (۳۹) مگر ہمارے  آباؤ اجداد  نے  ان کا فرمانبردار ہونا نہ چاہا بلکہ  ان کو ہٹا دیا اور ان کے  دل مصر کی طرف مائل ہوئے۔ ۴۰) اور انہوں نے ہارون ؑ سے  کہا  کہ ہمارے لئے ایسے  معبود بنا ؤ جو ہمارے  آگے  آگے چلیں کیونکہ یہ موسیٰؑ جو ہمیں ملکِ مصر سے  نکال لایا ہم نہیں جانتے  کہ کیا  ہوا۔ (۴۱) اور  ان دنوں میں انہوں نے  ایک بچھڑا بنایا اور اس بت کو قربانی چڑھائی اور اپنے  ہاتھوں کے  کاموں کی خوشی منائی۔ (۴۲) پس پروردگار نے  منہ مڑ کر  انہیں چھوڑ دیا کہ آسمانی فوج کو پوجیں۔ چنانچہ صحائف انبیاء  میں یہ مرقوم ہے  کہ 
اے  اسرائیل کے  گھرانے  !
کیا تم نے  بیابان میں چالیس برس 
مجھ کو ذبیحے  اور قربانیاں گزرانیں ؟
(۴۳) بلکہ تم مولک کے  خیمہ 
	    (۴۴)اور رفان دیوتا کے  تارے  کو لئے  پھرتے  تھے۔ 
	    یعنی ان مورتوں کو جنہیں  تم نے  سجدہ کرنے  کے  لئے بنایا تھا۔ 
		پس میں تمہیں  بابل کے  پرے  لے  جا کر بساؤں گا۔ 
(۴۴)شہادت کا خیمہ بیابان میں ہمارے  آباؤ اجداد  کے  پاس تھا جیسا کہ حضرت موسیٰؑ  سے  کلام کرنے  والے  نے  حکم دیا تھا کہ جو نمونہ  تم نے  دیکھا اسی کے  موافق اسے  بناؤ۔ (۴۵) اسی خیمہ  کو ہمارے  آباؤ اجداد اگلے  بزرگوں سے  حاصل کر کے  حضرت یشوع کے  ساتھ لائے۔ جس وقت ان قوموں کی ملکیت  پر قبضہ کیا جن کو پروردگار نے آباؤ اجداد  کے  سامنے  نکال دیا اور وہ حضرت داؤد کے  زمانے  تک رہے۔ 
(۴۶) ان پر پروردگارِ عالم کی طرف سے  مہربانی ہوئی اور انہوں نے  درخواست کی کہ میں یعقوب ؑ کے  رب کے  واسطے  مسکن تیار کروں۔ (۴۷) مگر حضرت سلیمان ؑ  نے  اس کے  لئے  بیت اللہ بنایا۔ (۴۸) لیکن باری تعالیٰ ہاتھ کے  بنائے  ہوئے  گھروں میں نہیں رہتے  چنانچہ نبی فرماتے  ہیں کہ 
		(۴۹)رب العالمین فرماتے  ہیں 
		آسمان میرا تخت 
		اور زمین میرے  پاؤں تلے  کی چوکی ہے۔ 
		تم میرے  لئے  کیسا گھر بناؤ گے  
		یا میری آرام گاہ کون سی ہے  ؟ 
		(۵۰)کیا یہ سب چیزیں  میرے  ہاتھ سے  نہیں بنیں ؟ 
(۵۱)اے  گردن کشو اور دل اور مکان کے  نا مختونو! تم ہر وقت روحِ پاک کی مخالفت کرتے  ہو جیسے  تمہارے  آباؤ اجداد کرتے  تھے  ویسے  ہی تم بھی کرتے  ہو۔ (۵۲)انبیاء میں سے  کس کو تمہارے  آباؤ اجداد نے  نہیں ستایا؟ انہوں نے  تو اس راست باز کے  آنے  کی پیش خبری دینے  والوں کو قتل کیا اور اب تم اس کے  پکڑوانے  والے  اور قاتل ہوئے۔ (۵۳) تم نے  فرشتوں کی معرفت سے  شریعت  تو پائی  پر عمل نہ کیا۔ 
حضرتِ ستفنس سنگسار کئے  جاتے  ہیں 
	(۵۴)جب انہوں نے یہ باتیں سنیں تو جی میں جل گئے  اور آپ پر دانت پیسنے  لگے۔ (۵۵) مگر آپ نے  روحِ پاک سے  معمور ہو کر  آسمان کی طرف غور سے  نظر کی اور پروردگار کی بزرگی اور سیدنا عیسیٰ کو پروردگار کی دہنی طرف طرف کھڑا دیکھ کر۔ (۵۶) کہا کہ دیکھو میں آسمان کو کھلا اور ابن آدم (یعنی عیسیٰ مسیح) کو پروردگارِ عالم کی دہنی طرف  کھڑا دیکھتا ہوں۔ (۵۷) مگر انہوں نے  بڑے  زور سے  چلا کر اپنے  کان بند کر لئے  اور ایک دل ہو کر  آپ پر جھپٹے۔ (۵۸) اور شہر سے  باہر نکال کر آپ کو سنگسار کرنے  لگے  اور گواہوں نے  اپنے  کپڑے  ساؤل نام ایک جوان کے  پاؤں کے  پاس رکھ دئے۔ (۵۹) پس یہ حضرت ستفنس کو سنگسار کرتے  رہے  اور وہ یہ کہہ کر دعا کرتے  رہے  کہ اے  مولا عیسیٰ  میری روح کو قبول فرمائیے۔ (۶۰) پھر آپ نے  گھٹنے  ٹیک کر بڑی آواز سے  پکار ا کہ اے  مولا ! یہ گناہ ان کے  ذمہ نہ لگائیے  اور یہ کہہ کر شہادت پائی۔ 


رکوع ۸: حضرت ساؤل جماعت کو ستاتے  ہیں

	(۱) اور حضرت ساؤل حضرت ستفنس کی شہادت پر راضی تھے۔ اسی دن اس جماعت پر جو یروشلیم میں تھی بڑا ظلم برپا ہوا اور صحابہ کرام کے  سوا سب لوگ یہودیہ اور سامریہ کی اطراف میں ہجرت کر گئے۔ (۲) اور دین دار لوگ حضرت ستفنس کو دفن کرنے  کے  لئے لے  گئے  اور اور   ان پر بڑا ماتم کیا۔ (۳)اور حضرت ساؤل جماعت کو اس طرح تباہ کرتے  رہے  کہ گھر گھر گھس کر اور مردوں اور عورتوں کو گھسیٹ کر قید کراتے  تھے۔ 
سامریہ میں تبلیغ
	(۴) پس جو ہجرت کر گئے  تھے  وہ کلام الہی کی خوشخبری دیتے  پھرے۔ (۵) اور حضرت فلپس شہر سامریہ میں جا کر لوگوں میں سیدنا عیسیٰ مسیح  کی تبلیغ کرنے  لگے۔ (۶)اور جو معجزے  حضرت فلپس ؑ  دکھاتے  تھے  لوگوں نے  انہیں سن کر اور دیکھ کر بالا اتفاق ان کی باتوں پر جی لگایا۔ (۷) کیونکہ بہتیرے لوگوں میں سے  ناپاک روحیں بڑی آواز سے  چلا چلا کر نکل گئیں اور بہت سے  مفلوج اور لنگڑے  شفا یاب کئے  گئے۔ (۸) اور اس شہر میں بڑی خوشی ہوئی۔ 
	(۹)اس سے  پہلے  شمعون نام ایک شخص اس شہر میں جادوگری کرتا تھا اور سامریہ کے  لوگوں کو حیران رکھتا اور یہ کہتا تھا کہ میں بھی کوئی بڑا شخص ہوں۔ (۱۰) اور چھوٹے  سے  بڑے  تک سب اس کی طرف متوجہ ہوتے  اور کہتے  تھے  کہ یہ شخص پروردگار کی وہ قدرت ہے  جسے  " بڑی" کہتے  ہیں۔ (۱۱)عوام الناس اس لئے  اس کی طرف متوجہ ہوتی تھی کہ اس نے  بڑی مدت سے  اپنے  جادو کے  سبب سے  ان کو حیران کر رکھا تھا۔ (۱۲) لیکن جب انہوں نے حضرت فلپس کا یقین کیا جو دینِ الہی اور سیدنا عیسیٰ مسیح کے  نام کی خوشخبری دیتے  تھے  تو سب لوگ خواہ مرد خواہ عورت اصطباغ لینے  گئے۔ (۱۳) اور شمعون نے  خود بھی یقین کیا اور اصطباغ لے  کر حضرت فلپس کے  ساتھ رہا اور نشان اور بڑے  بڑے  معجزے  ہوتے  دیکھ کر حیران ہوا۔ 
	(۱۴) جب صحابہ کرام نے  جو یروشلم میں تھے  سنا کہ سامریوں نے  پروردگار کا کلام قبول کر لیا تو حضرت پطرس اور حضرت یحییٰ کو ان کو پاس بھیجا۔ (۱۵) انہوں نے  جا کر  ان کے  لئے  دعا کی کہ روحِ پاک پائیں۔ (۱۶)کیونکہ  وہ اس وقت تک ان میں سے  کسی پر نازل نہ ہوا تھا۔ انہوں نے  صرف سیدنا عیسیٰ کے  نام پر اصطباغ لیا تھا۔ (۱۷) پھر انہوں نے ان پر ہاتھ رکھے  اور انہوں نے  روحِ پاک پایا۔ (۱۸) جب شمعون نے  دیکھا کہ صحابہ کرام کے  ہاتھ رکھنے  سے  روح پاک دیا جاتا ہے  تو ان کے  پاس روپے  لا کر۔ (۱۹) کہا کہ مجھے  بھی یہ اختیار دیجئے  کہ جس پر ہاتھ رکھوں وہ روحِ پاک پائے۔ (۲۰) حضرت پطرس نے  اس سے  فرمایا تمہارے  روپے  تمہارے  ساتھ غارت ہوں۔ اس لئے  کہ تم نے  پروردگار کی بخشش کو روپیوں سے  حاصل کرنے  کا خیال کیا۔ (۲۱)تمہارا اس امر نہ حصہ ہے  نہ بخرہ تمہارا دل پروردگار کے  نزدیک خالص نہیں۔ (۲۲) پس اپنی اس بدی سے  توبہ کرو اور پروردگار سے  دعا کرو کہ شاید تمہارے  دل کے  اس خیال کی معافی ہو۔ (۲۳) کیونکہ میں دیکھتا ہوں کہ تم پت کی سی کڑواہٹ اور منافقت کے  بند میں گرفتار ہو۔ (۲۴)شمعون نے  جواب میں کہا آپ میرے  لئے  پروردگار سے  دعا کیجئے  کہ جو باتیں آپ نے  فرمائی ان میں سے  کوئی مجھے  پیش نہ آئے۔ 
	(۲۵) پھر وہ شہادت دے  کر پروردگار کا کلام سنا کر یروشلیم کو واپس ہوئے  اور سامریوں کے  بہت سے  گاؤں میں خوشخبری  دیتے  گئے۔ 
حضرت فلپس ؑ  اور حبشہ کا ایک وزیر
	(۲۶) پھر پروردگار کے  فرشتہ نے  حضرت فلپس ؑ  سے  کہا کہ اٹھ کر دکھن کی طرف اس راہ تک جا ؤ جو یروشلیم سے  غزہ کی جاتی ہے  اور جنگل میں ہے۔ (۲۷) وہ اٹھ کر روانہ ہوئے  تو دیکھو ایک حبشی خوجہ آ رہا تھا۔ وہ حبشیوں کی ملکہ کندا کے  کا ایک وزیر اور اس کے  سارے  خزانے  کا مختار تھا اور یروشلیم میں عبادت کے  لئے  آیا تھا۔ (۲۸)وہ اپنے  رتھ پر بیٹھا ہوا حضرت یسعیاہ کے  صحیفہ کی تلاوت فرماتا ہوا پاس جا رہا تھا۔ (۲۹) روحِ پاک  نے  حضرت فلپس سے  فرمایا کہ نزدیک جا کر اس کے  رتھ کے  ساتھ ہولو۔ (۳۰) پس حضرت فلپس  نے  اس طرف دوڑ کر اسے  حضرت یسعیاہ کا صحیفہ تلاوت کرتے  سنا اور فرمایا کہ جو تم پڑھتے  ہو اسے  سمجھتے  بھی ہو؟ (۳۱) اس نے  کہا کہ یہ مجھ سے  کیوں کر ہو سکتا ہے  جب تک کوئی  مجھے  ہدایت نہ کرے  ؟ اور اس نے  حضرت فلپس ؑ  سے  درخواست کی کہ میرے  پاس تشریف رکھئیے۔ 
(۳۲) کلامِ الہی کی جو عبارت وہ تلاوت کر رہا تھا یہ تھی کہ 
	لوگ اسے  بھیڑ کی طرح ذبح کرنے  کو لے  گئے  
	اور جس طرح برہ ّ اپنے بال کترنے  والے  کے  سامنے  بے  زبان ہوتا ہے  
	(۳۳)اس طرح وہ اپنا منہ نہیں کھولتا۔ 
	اور کون اس کی نسل کا حال بیان کرے  گا ؟کیونکہ زمین پر سے  اس کی زندگی مٹائی جاتی ہے۔ 
(۳۴)خوجہ نے  حضرت فلپس سے  کہا کہ میں آپ کی منت کر کے  پوچھتا ہوں کہ  نبی یہ کس کے  حق میں فرماتے  ہیں ؟ اپنے  یا کسی دوسرے  کے  ؟ (۳۵) حضرت فلپس نے  اسی نوشتہ سے  شروع کیا اور اسے  سیدنا عیسیٰ کی خوشخبری دی۔ (۳۶)اور راہ میں چلتے  چلتے  کسی پانی کی جگہ پر پہنچے۔ خوجہ نے  کہا دیکھئیے  پانی  موجود ہے۔ اب مجھے  اصطباغ لینے  سے  کون سی چیز روکتی ہے  ؟ (۳۷) پس حضرت فلپس ؑ  نے  کہا کہ اگر تم دل و جان سے  ایمان لاؤ تو  اصطباغ لے  سکتے  ہو۔ اس نے  جواب میں کہا میں ایمان لاتا ہوں کہ سیدنا عیسیٰ مسیح پروردگار کے  ازلی محبوب ہیں۔ )(۳۸) پس اس نے  رتھ کھڑ ا کرنے  کا حکم دیا اور حضرت فلپس ؑ  اور خوجہ دونوں پانی میں اتر پڑے  اور آپ نے  اس کو  اصطباغ دیا۔ (۳۹) جب وہ پانی سے  نکل کر اوپر آئے  تو پروردگار کا روح حضرت فلپس کو اٹھا لے  گیا اور خوجہ نے  انہیں پھر نہ دیکھا وہ خوشی کرتا ہوا اپنی راہ چلا گیا۔ (۴۰) اور حضرت فلپس اشدود میں تشریف لائے  اور قیصریہ  میں پہنچنے  تک سب شہروں میں انجیل شریف کی تبلیغ کرتے  رہے۔ 


رکوع ۹: حضرت ساؤل کا سیدنا مسیح پر ایمان لانا

	(۱)اور حضرت ساؤل جو ابھی تک سیدنا عیسیٰ کے  پیروکاروں کو دھمکانے  اور قتل کرنے  کی دھن میں تھے  امام اعظم کے  پاس تشریف لے  گئے۔ (۲) اور اس سے  دمشق کے  عبادت خانوں کے  لئے  اس مضمون کے  خط مانگے  کہ جن کو وہ اس طریق  پر پائے  خواہ مرد خواہ عورت  ان کو باندھ کر یروشلیم  میں لائے۔ (۳) جب وہ سفر کرتے  کرتے  دمشق کے  نزدیک پہنچے  تو ایسا ہوا کہ یکایک آسمان سے  ایک نور ان کے  گرد اگرد  آ چمکا۔ (۴) اور وہ زمین پر گر پڑے  اور یہ آواز سنی کہ اے  ساؤل اے  ساؤل  تم مجھے  کیوں ستاتے  ہو؟ (۵) حضرت ساؤل نے  پوچھا اے  مولا آپ کون ہیں ؟ جواب ملا  میں عیسیٰ مسیح ہوں جسے  تم ستا رہے  ہو۔ (۶) مگر اٹھو شہر میں جاؤ اور وہاں تمہیں بتایا جائے  گا کہ تمہیں کیا کرنا ہے۔ (۷)جو آدمی ان کے  ہمراہ تھے  وہ خاموش کھڑے  رہ گئے  کیونکہ آواز  تو سنتے  تھے  مگر  کسی کو دیکھتے  نہ تھے۔ (۸)اور حضرت ساؤل زمین پر سے  اٹھے  لیکن جب آنکھیں کھولیں تو آ پ کو کچھ دکھائی نہ دیا اور لوگ آپ کا ہاتھ پکڑ کر دمشق میں لے  گئے۔ (۹) اور آپ تین دن تک نہ دیکھ سکے  اور نہ آپ نے  کھایا نہ پایا۔ 
	(۱۰)دمشق میں حننیاہ نام ایک شخص تھا۔ اس سے  سیدنا عیسیٰ نے  رویا میں فرمایا کہ اے  حننیاہ ! اس نے  کہا اے  مولا میں حاضر ہوں !۔ (۱۱) آپ نے  اس سے  فرمایا اٹھو۔ اس کوچہ میں جاؤ جو سیدھا کہلاتا ہے  اور یہوادہ کے  گھر میں ساؤل نام ترسی کو پوچھ  لو کیونکہ وہ دعا کر رہا ہے۔ (۱۲)اور حضرت ساؤل نے  حننیاہ نام ایک آدمی کو اندر اور اپنے  اوپر ہاتھ رکھتے  دیکھا ہے  تاکہ پھر بینا ہو۔ (۱۳) حننیاہ نے  جواب دیا کہ اے  مولا میں نے  بہت لوگوں سے  اس شخص کا ذکر سنا ہے  کہ اس نے  یروشلیم میں آپ کے  پیروکاروں کے  ساتھ کیسی کیسی برائیاں کی  ہیں۔ (۱۴) اور یہاں اس کو امامِ اعظم کی طرف سے  اختیار ملا ہے  کہ جو لوگ آپ کا نام لیتے  ہیں ان سب کو باندھ لو۔ (۱۵) مگر سیدنا عیسیٰ نے  اس فرمایا کہ تم جاؤ کیونکہ یہ قوموں بادشاہوں اور بنی اسرائیل پر میرا نام ظاہر کرنے  کا چنا ہوا وسیلہ ہے۔ (۱۶)اور میں اسے  جتا دوں گا کہ اسے  میرے  نام کی خاطر  کس قدر دکھ اٹھانا پڑے  گا۔ (۱۷) پس  حضرت حننیاہ اس گھر میں تشریف لے  گئے  اور اپنے  ہاتھ ان پر رکھ کر کہا اے  بھائی ساؤل مولا یعنی عیسیٰ مسیح جو تم پر اس راہ میں جس سے  تم آئے  ظاہر ہوئے  تھے  انہوں نے  ہی مجھے  بھیجا ہے  کہ تم بینائی پاؤ اور روحِ پاک سے  بھر جاؤ۔ (۱۸) اور فوراً  ان کی آنکھوں سے  چھلکے  سے  گرے  اور وہ بینے  ہو گئے  اور اٹھ کر اصطباغ لیا۔ پھر کچھ کھانا نوش فرما کر طاقت پائی۔ 
حضرت ساؤل دمشق میں 
	اور آپ کئی دن ان پیروکاروں کے  ساتھ رہے  جو دمشق میں تھے۔ (۲۰)اور فوراً عبادت خانوں میں سیدنا عیسیٰ کی منادی کرنے  لگے  کہ وہ ازلی محبوبِ خدا ہیں۔ (۲۱) اور سب سننے  والے  حیران ہو کر کہنے  لگے  کیا یہ وہ شخص نہیں ہے  جو یروشلیم میں اس نام کے  لینے  والے  کو تباہ کرتا تھا اور یہاں بھی اسی لئے  آیا تھا کہ  ان کو باندھ کر امامِ اعظم کے  پاس لے  جائے  ؟ (۲۲) لیکن حضرت  ساؤل کو اور بھی قوت حاصل ہوتی ہو گئی اور وہ اس بات کو ثابت کر کے  کہ مسیح یہی ہیں دمشق کے  رہنے  والے  یہودیوں کو حیرت دلاتے  رہے۔ 
	(۲۳)اور جب بہت دن گزر گئے  تو یہودیوں نے  آپ کو مار ڈالنے  کا مشورہ کیا۔ (۲۴) مگر ان کی سازش حضرت ساؤل کو معلوم ہو گئی۔ وہ تو انہیں مار ڈالنے  کے  لئے  رات دن دروازوں پر لگے  رہے۔ (۲۵)لیکن رات کو آپ کے  خدمت گزاروں نے  آپ کو لے  کر ٹوکرے  میں بٹھایا اور دیوار پر سے  لٹکا کر اتار دیا۔ 
حضرت ساؤل کی یروشلیم میں صحابہ کرام سے ملاقات
	(۲۶)آپ نے  یروشلیم میں پہنچ کر صحابہ کرام میں مل جانے  کی کوشش کی اور سب آپ سے  ڈرتے  تھے  کیونکہ ان کو یقین نہ آتا تھا کہ آپ صحابی ہیں۔ (۲۷) مگر حضرت برنباس نے  آپ اپنے  ساتھ صحابہ کرام کے  پاس لے  جا کر ان سے  بیان کیا کہ آپ نے  اس اس طرح راہ میں سیدنا عیسیٰ مسیح کو دیکھا اور انہوں نے  آپ سے  باتیں کیں اور آپ نے  دمشق میں کیسی دلیری کے  ساتھ سیدنا عیسیٰ کے  نام کی تبلیغ کی۔ (۲۸) پس آپ  یروشلیم میں ان کے  ساتھ آتے  جاتے  رہے۔ (۲۹) اور دلیری کے  ساتھ سیدنا عیسیٰ کے  نام کی تبلیغ کرتے  تھے  اور یونانی مائل  یہودیوں کے  ساتھ گفتگو اور بحث بھی کرتے  تھے  مگر وہ انہیں مار ڈالنے  کے  درپے  تھے۔ (۳۰) اور برادرانِ دین کو جب یہ معلوم ہوا تو انہیں قیصر یہ میں لے  گئے  اور ترسس کو روانہ کر دیا۔ 
	(۳۱)پس تمام یہودیہ اور گلیل اور سامریہ میں جماعت کو چین ہو گیا اور ان کی ترقی ہوتی ہو گئی اور وہ پروردگار کے  خوف اور روحِ پاک کی تسلی  پر چلتی اور بڑھتی جاتی تھی۔ 
حضرت پطرس  لدہ اور یافا میں 
	(۳۲) اور ایسا ہوا کہ  حضرت پطرس  ہر جگہ پھرتے  ہوئے  ان پارسا لوگوں کے  پاس پہنچے  جو لدہ میں رہتے  تھے۔ 
(۳۳)وہاں اینیاس نام ایک مفلوج کو پایا جو آٹھ برس سے  چار پائی پر پڑا تھا۔ (۳۴) حضرت پطرس نے  اس سے  فرمایا اے  اینیاس سیدنا عیسیٰ مسیح تمہیں شفا دیتے  ہیں۔ اٹھو آپ اپنا بستر لپیٹو۔ وہ فوراً اٹھ کھڑا ہوا۔ (۳۵) تب لدہ اور شارون کے  سب رہنے  والے اسے  دیکھ کر سیدنا عیسیٰ مسیح کی طرف رجوع لائے۔ 
	(۳۶)اور یافا میں ایک اہلِ ایمان خاتون تھی جس کا نام تبیتا تھا جس کا مطلب ہرنی ہے  وہ بہت ہی پارسا اور متقی پرہیزگار اور خیرات کیا کرتی تھی۔ (۳۷)انہی دنوں میں ایسا ہوا کہ وہ بیمار ہو کر مر گئی اور اسے  نہلا کر بالاخانہ میں رکھ دیا۔ (۳۸) اور چونکہ لدہ یافہ کے  نزدیک تھا صحابہ کرام نے  یہ سن کر کہ حضرت پطرس وہاں ہیں دو آدمی بھیجے  اور ان سے  درخواست کی ہمارے  پاس آنے  میں دیر نہ کریں۔ (۳۹)حضرت پطرس اٹھ کر ان کے  ساتھ تشریف لے  گئے۔ جب پہنچے  تو آپ کو بالاخانہ میں لے  گئے  اور سب بیوائیں روتی ہوئی آپ کے  پاس آ کھڑی ہوئیں اور جو کُرتے  اور کپڑے  ہرنی نے  ان کے  ساتھ میں رہ کر بنائے  تھے  دکھانے  لگیں۔ (۴۰)حضرت پطرس نے  سب کو باہر کر دیا اور گھٹنے  ٹیک کر دعا کی۔ پھر لاش کی طرف متوجہ ہو کر فرمایا اے  تبیتا اٹھو ! پس اس نے  آنکھیں کھول دیں اور حضرت پطرس  کو دیکھ کر اٹھ بیٹھی۔ (۴۱) آپ نے  ہاتھ پکڑ کر اسے  اٹھایا اور پارسا لوگوں اور بیواؤں کو بلا کر اسے  زندہ ان کے  سپرد کر دیا۔ (۴۲) یہ بات سارے  یافا میں مشہور ہو گئی اور بہتیرے  سیدنا عیسیٰ مسیح پر ایمان لائے۔ (۴۳) اور ایسا ہوا کہ آپ  بہت دن یافا میں شمعون نام دباغ کے  یہاں قیام فرمایا۔ 


رکوع ۱۰: حضرت پطرس اور کرنیلیس (اطالیانی پلٹن کا صوبہ دار)
  
   (۱)قیصریہ  میں کرنیلیس نام ایک شخص تھا۔ وہ اس پلٹن کا صوبہ دار تھا جو اطالیانی کہلاتی ہے۔ (۲)وہ دین دار تھا اور اپنے  سارے  گھرانے  سمیت پروردگار سے  ڈرتا تھا اور یہودیوں کو بہت خیرات دیتا اور ہر وقت اللہ و تبارک تعالیٰ سے  دعا کرتا تھا۔ (۳) اس نے  تیسرے  پہر کے  قریب کشف  میں  صاف صاف دیکھا کہ  پروردگار کا فرشتہ  میرے  پاس آ کر کہتا ہے  کرنیلیس۔ (۴) اس نے  اس کو غور سے  دیکھا اور ڈر کر کہا  مالک کیا ہے  ؟ اس نے  اس سے  کہا تیری دعائیں اور تیری خیرات  یادگاری کے  لئے  پروردگار کے  حضور پہنچیں۔ (۵) اب یافا میں آدمی  بھیج کر شمعون کو جو پطرس کہلاتا ہے بلوا لو۔ (۶) وہ شمعون دباغ کے  ہاں مہمان ہے  جس کا گھر  سمندر کے  کنارے  ہے۔ (۷)اور جب وہ فرشتہ  چلا گیا جس نے  اس سے  باتیں کی تھیں تو اس نے  دو نوکروں کو اور ان میں سے  جو اس کے  پاس حاضر رہا کرتے  تھے  ایک دین دار سپاہی کو بلایا۔ (۸) اور سب باتیں  ان سے  بیان کر کے  انہیں یافا میں بھیجا۔ 
(۹)دوسرے  دن جب وہ راہ میں تھے  اور شہر کے  نزدیک پہنچے  تو حضرت پطرس دوپہر کے  قریب کوٹھے  پر دعا کرنے  کو تشریف لے  گئے۔ (۱۰) اور آپ کو بھوک لگی اور کچھ کھانا چاہتے  تھے  لیکن جب لوگ تیار کر رہے  تھے  تو آپ پر غنودگی طاری ہو گئی۔ (۱۱) اور آپ نے  یہ دیکھا کہ آسمان کھل گیا اور ایک چیز بڑی چادر کی مانند  چاروں کونوں سے  لٹکتی ہوئی زمین کی طرف  اتر رہی ہے۔ (۱۲) جس میں زمین کے  سب قسم کے  چوپائے  اور کیڑے  مکوڑے  ہوا کے  پرندے  ہیں۔ (۱۳) اور آپ کو ایک آواز آئی کہ اے  پطرس اٹھو ذبح کرو اور کھاؤ۔ (۱۴) مگر حضرت پطرس نے  فرمایا اے  مولا ! ہر گز نہیں کیونکہ  میں نے  کبھی کوئی حرام یا ناپاک چیز نہیں کھائی۔ (۱۵) پھر دوسری بار انہیں آواز آئی کہ جن کو پروردگار نے  پاک ٹھہرایا ہے  تم انہیں حرام نہ کہو۔ (۱۶) تین بار ایسا ہی ہوا اور فی الفور وہ چیز آسمان پر اٹھائی گئی۔ 
  (۱۷)جب حضرت پطرس اپنے  دل میں حیران ہو رہے  تھے  کہ یہ کشف جو میں نے  دیکھا کیا ہے  تو دیکھو دو آدمی جنہیں کرنیلیس نے  بھیجا تھا شمعون کا گھر دریافت کر کے  دروازہ پر آ کھڑے  ہوئے۔ (۱۸) اور پکار کر پوچھنے  لگے  کہ شمعون جو پطرس کہلاتا ہے یہیں مہمان ہیں ؟ (۱۹)جب حضرت پطرس  اس کشف کو سوچ رہے  تھے  تو روحِ پاک نے  آپ سے  فرمایا کہ دیکھو تین آدمی تمہیں پوچھ رہے  ہیں۔ (۲۰) پس اٹھ کر نیچے  جاؤ اور بے  کھٹکے  ان کے  ساتھ ہولو کیونکہ  میں نے  ہی ان کو بھیجا ہے۔ (۲۱)حضرت پطرس  نے  اتر کر ان آدمیوں سے  کہا  دیکھو جس کو تم پوچھتے  ہو وہ میں ہی ہوں۔ تم کس سبب سے  آئے  ہو؟ (۲۲) انہوں نے  کہا کرنیلیس صوبہ دار جو متقی اور پرہیز گار اور خدا ترس آدمی اور یہودیوں کی ساری  قوم میں نیک نام ہے  اس نے  پاک فرشتہ سے  ہدایت پائی  کہ آپ کو اپنے  گھر بلا کر آپ سے  کلامِ الہی سنے۔ (۲۳) پس آپ نے  انہیں اندر بلا کر ان کی مہمان نواز کی۔ 
اور دوسرے  دن آپ اٹھ کر ان کے  ساتھ روانہ ہوئے  اور یافا میں سے  بعض  برادرانِ دین  آپ کے  ساتھ ہو لئے۔ (۲۴)دوسرے  روز قیصریہ میں داخل ہوئے  اور کرنیلیس  اپنے  رشتہ داروں اور دلی دوستوں کو جمع کر کے  ان کی راہ دیکھ رہا تھا۔ (۲۵) جب حضرت پطرس  اندر تشریف لانے  لگے  تو ایسا ہوا کہ کرنیلیس نے  آپ کا استقبال کیا اور آپ کے  قدموں میں گر کر سجدہ کیا۔ (۲۶) لیکن حضرت پطرس نے  اسے  اٹھا کر  فرمایا کھڑے  ہو۔ میں بھی تو انسان ہوں۔ (۲۷) اور اس سے  باتیں کرتے  ہوئے  اندر تشریف لے  گئے  اور بہت سے  لوگوں کو اکٹھا پا کر۔ (۲۸) ان سے  فرمایا تم تو جانتے  ہو کہ  یہودی کو مشرکین سے  صحبت  رکھنا یا اس کے  ہاں جانا ناجائز ہے  مگر پروردگار نے  مجھ پر ظاہر کیا  کہ میں کسی آدمی کو نجس یا ناپاک نہ کہوں۔ (۲۹) اسی لئے جب میں بلایا گیا تو بے  عذر چلا آیا۔ پس میں اب پوچھتا ہوں کہ مجھے  کس بات کے  لئے  بلایا ہے  ؟ (۳۰) کرنیلیس نے  کہا اس وقت پورے  چار روز ہوئے  کہ میں اپنے  گھر میں تیسرے  پہر کی دعا کر رہا تھا اور کیا دیکھتا ہوں کہ ایک شخص چمک دار پوشاک پہنے  ہوئے میرے  سامنے  کھڑا ہوا۔ (۳۱) اور فرمایا کہ اے  کرنیلیس تمہاری دعا بارگاہِ الہی میں سن لی گئی ہے  اور تمہاری  خیرات  کی پروردگار کے  حضور یاد ہوئی۔ (۳۲)پس کسی کو یافا میں بھیج کر شمعون کو جو پطرس کہلاتا ہے  اپنے  پاس بلاؤ۔ وہ سمندر کے  کنارے  شمعون دبّا غ کے  گھر میں مہمان ہے۔ (۳۳) پس اسی دم میں  نے  آپ کے  پاس آدمی بھیجے  اور آپ نے  خوب کیا جو تشریف لے  آئے۔ اب ہم سب پروردگار کے  حضور حاضر ہیں تاکہ جو کچھ پروردگار نے  آپ سے  فرمایا ہے  اسے  سنیں۔ 
حضرت پطرس کا خطبہ  ِ مبارک
(۳۴) حضرت پطرس نے  فرمایا:
	اب مجھے  پورا یقین ہو گیا کہ رب العالمین کسی کے  طرف دار نہیں۔ (۳۵)بلکہ ہر قوم میں جو اس سے  ڈرتا اور پرہیزگاری کرتا ہے  وہ اس کو پسند کرتے  ہیں۔ (۳۶)جو کلام اس نے  بنی اسرائیل کے  پاس بھیجا جب کہ سیدنا عیسیٰ مسیح کی ذریعہ (جو سب کے  مولا ہیں )صلح کی خوشخبری دی۔ (۳۷)اس بات کو تم جانتے  ہو جو یحییٰ کے  اصطباغ کی تبلیغ کے  بعد گلیل سے  شروع ہو کر تمام یہودیہ میں مشہور ہو گئی۔ (۳۸)کہ پروردگار نے  سیدنا عیسیٰ کو روحِ پاک اور قدرت سے  کس طرح پاک کیا۔ وہ بھلائی  کرتے  اور ان سب کو جو ابلیس کے  ہاتھ سے  ظلم اٹھاتے  تھے  شفا عطا فرماتے  کیونکہ پروردگارِ عالم ان کے  ساتھ تھے۔ (۳۹)اور ہم ان سب کاموں کے  گواہ ہیں جو انہوں نے  یہودیوں کے  ملک اور یروشلم میں کئے  اور انہوں نے  آپ کو صلیب پر لٹکا کر شہید کر ڈالا۔ (۴۰)لیکن انہیں پروردگار نے  تیسرے  دن زندہ اور ظاہر بھی کر دیا۔ (۴۱)نہ کہ ساری  امت پر بلکہ ان گواہوں پر جو آگے  سے  پروردگار کے  چنے  ہوئے  تھے  یعنی ہم پر جنہوں نے ان کے  مردوں میں سے  جی اٹھنے  کے  بعد ان کے  ساتھ کھایا پیا۔ (۴۲)اور سیدنا عیسیٰ نے  ہمیں حکم دیا کہ امت میں تبلیغ کرو اور شہادت دو کہ میں وہی ہوں جو پروردگار کی طرف سے  زندوں اور مردوں کا منصف مقرر کیا گیا۔ (۴۳)ان کی سب انبیاء کرام شہادت دیتے  ہیں کہ جو کوئی  آپ پر ایمان لائے  گا آپ کے  نام سے  گناہوں کی معافی حاصل کرے  گا۔ 
غیر اقوام پر روحِ الہی کا نزول
	(۴۴)حضرت پطرس یہ فرما ہی رہے  تھے  کہ روحِ الہی ان سب پر نازل ہوا جو کلام سن رہے  تھے۔ (۴۵)اور حضرت پطرس کے  ساتھ جتنے  مختون اہلِ ایمان آئے  تھے  وہ سب حیران ہوئے  کہ غیر قوموں پر بھی روح الہی کی مہربانی جاری ہے۔ (۴۶)کیونکہ انہیں  طرح طرح کی زبانیں  بولتے  اور پروردگار کی تمجید کرتے  سنا۔ حضرت پطرس نے  فرمایا۔ (۴۷)کیا کوئی پانی سے  روک سکتا ہے  کہ یہ اصطباغ نہ پائیں جنہوں نے  ہماری طرح روحِ الہی پایا؟ (۴۸)اور آپ نے  حکم دیا کہ انہیں سیدنا عیسیٰ مسیح کے  نام سے  اصطباغ دیا جائے۔ اس پر انہوں نے آپ سے  درخواست کی کہ چند روز ہمارے  پاس قیام کریں۔ 


رکوع ۱۱: حضرت پطرس کا یروشلیم کی جماعت کے  سامنے  بیان

	(۱) صحابہ کرام اور برادرانِ دین نے  جو یہودیہ میں تھے  سنا کہ مشرکین نے  بھی پروردگارِ عالم کا کلام قبول کیا۔ (۲)جب حضرت پطرس یروشلیم میں تشریف لائے  تو اہلِ ختان آپ سے  یہ کہہ کر اعتراض کرنے  لگے  کہ۔ (۳)آپ کیوں اہلِ قلف کے  پاس گئے  اور ان کے  ساتھ کھانا نوش فرمایا۔ (۴)تب حضرت پطرس نے  شروع سے  وہ امر ترتیب وار ان سے  بیان کیا کہ (۵)میں یافا شہر میں دعا کر رہا تھا اور وجد میں آ کر ایک رویا دیکھی کہ کوئی چیز بڑی چادر کی طرح چاروں کونوں سے  لٹکتی ہوئی آسمان سے  اتر کر مجھ تک آئی۔ (۶)اس پر جب میں نے  غور سے  نظر کی تو زمین کے  چوپائے  اور جنگلی جانور اور کیڑے  مکوڑے  اور ہوا کے  پرندے  دیکھے۔ (۷) اور یہ آواز  بھی سنی کہ اے  پطرس  اٹھو ذبح کرو اور کھاؤ۔ (۸)لیکن میں نے  کہا اے  مولا ہر گز نہیں کیونکہ کبھی کوئی حرام یا ناپاک شئے  میرے  منہ میں نہیں گئی۔ (۹)اس کے  جواب میں دوسری بار آسمان سے  آواز آئی کہ جن کو رب العالمین نے  پاک ٹھہرایا ہے  تم انہیں حرام نہ کہہ۔ (۱۰)تین بار ایسا ہی ہوا۔ پھر وہ سب چیزیں  آسمان کی طرف کھینچ لی گئیں۔ (۱۱) اور دیکھو ! اسی دم تین آدمی جو قیصریہ سے  میرے  پاس بھیجے  گئے  تھے  اس گھر کے  پاس آکھڑے  ہوئے  جس میں ہم تھے۔ (۱۲)روحِ الہی نے  مجھ سے  فرمایا کہ تم بلا امتیاز ان کے  ساتھ  چلے  جاؤ اور یہ چھ بھائی بھی میرے  ساتھ ہو لئے  اور ہم اس شخص کے  گھر میں داخل ہوئے۔ (۱۳) اس نے  ہم سے  بیان کیا کہ میں نے  فرشتہ کو اپنے  گھر میں کھڑے  ہوئے  دیکھا۔ جس نے  مجھ سے  فرمایا کہ یافا میں آدمی بھیج کر شمعون کو بلوا لو جو پطرس کہلاتا ہے۔ (۱۴)وہ تم سے  ایسی باتیں کہے  گا جن سے  تم اور تمہارا سارا گھرانہ  نجات پائے  گا۔ (۱۵)جب میں  کلام کرنے  لگا تو روح حق تعالیٰ  ان پر اس طرح نازل ہوا جس طرح  شروع میں ہم پر نازل ہوا تھا۔ (۱۶)اور مجھے  مولا کی وہ بات یاد آئی جو انہوں نے  فرمائی تھی کہ یحییٰ نے  تو پانی سے  اصطباغ دیا مگر تم روحِ الہی سے  اصطباغ پاؤ گے۔ (۱۷)پس جب پروردگار نے  ان کو بھی وہی نعمت خداوندی دی جو ہم کو سیدنا عیسی ٰ پر ایمان لا کر ملی تھی تو میں کون تھا کہ پروردگارِ عالم کو روک سکتا؟(۱۸)وہ یہ سن کر  چپ رہے  اور رب العالمین کی تمجید کر کے  کہنے  لگے  کہ پھر تو بے  شک پروردگار نے  مشرکین کو بھی زندگی کے  لئے  توبہ کی توفیق عطا کی ہے۔ 
انطاکیہ میں جماعت کا قیام
	(۱۹)پس جو لوگ اس مصیبت سے  ہجرت کر گئے  تھے  جو حضرت ستفنس ؑ  کے  باعث پڑی تھی وہ پھرتے  پھرتے  فینیکے  اور کپرس اور انطاکیہ میں پہنچے  مگر اہلِ یہود کے  سوا اور کسی کو کلام نہ سناتے  تھے۔ (۲۰) لیکن ان میں سے  چند کپرسی اور کرینی تھے  جو انطاکیہ میں آ کر مشرکین کو بھی سیدنا عیسیٰ مسیح کی خوشخبری کی باتیں  سنانے  لگے۔ (۲۱) اور رب العالمین کا ہاتھ ان پر تھا اور بہت سے  لوگ ایمان لا کر پروردگار کی طرف رجوع ہوئے۔ (۲۳)ان لوگوں کی خبر یروشلیم کی جماعت  کے  کانوں تک پہنچی اور انہوں نے حضرت برنباس کو انطاکیہ تک بھیجا۔ (۲۳) وہ پہنچ کر اور پروردگار کی مہربانی دیکھ کر خوش ہوئے  اور ان سب کو نصیحت کی کہ دلی ارادہ سے  پروردگار میں قائم رہو(۲۴)کیونکہ آپ نیک مرد، روح حق تعالی ٰ اور ایمان سے  لبریز تھے  اور بہت سے  لوگ پروردگار کی جماعت میں آ ملے۔ (۲۵)پھر آپ حضرت ساؤل کی تلاش میں ترسس کو تشریف لے  گئے۔ (۲۶)اور جب وہ آپ کو ملے  تو انہیں انطاکیہ میں لائے  اور ایسا ہوا کہ وہ سال بھر تک  جماعت میں شامل ہوتے  اور بہت سے  لوگوں کوتعلیم دیتے  رہے  اور پیروکار پہلے  انطاکیہ ہی میں مسیحی کہلائے۔ 
(۲۷)انہی دنوں میں چند نبی یروشلیم سے  انطاکیہ میں آئے۔ (۲۸)ان میں سے  ایک نے  جس کا نام اگبس تھا کھڑے  ہو کر روحِ الہی کی ہدایت سے  ظاہر کیا کہ  تمام دنیا میں بڑا کال پڑے  گا اور یہ کلودیس کے  عہد میں واقع ہوا۔ (۲۹)پس صحابہ کرام نے  تجویز کی کہ اپنے  اپنے  مقدور کے  موافق  یہودیہ میں رہنے  والے  برادرانِ دین کی خدمت  کے  لئے  کچھ بھیجیں۔ (۳۰)چنانچہ انہوں نے  ایسا ہی کیا اور حضرت برنباس اور حضرت ساؤل کے  ہاتھ بزرگوں کے  پاس بھیجا۔ 


رکوع ۱۲: ایذا رسانی اور حضرت پطرس کی گرفتاری

	(۱)قریباً اُسی وقت ہیرودیس بادشاہ نے  ایذیت پہنچانے  کے  لئے  جماعت میں سے  بعض پر ہاتھ ڈالا۔ (۲)اور حضرت یویحییٰ کے  بھائی حضرت یعقوب کو تلوار سے  شہید کر دیا۔ (۳)جب دیکھا کہ یہ بات یہودیوں کو پسند آئی تو حضرت پطرس کو بھی گرفتار کر لیا اور یہ عید فطیر کے  دن تھے۔ (۴)اور آپ کو پکڑ کر قید کیا اور نگہبانی کے  لئے چار چار سپاہیوں کے  چار پہروں میں رکھا اس ارادہ سے  کہ عید فسح کے  بعد آپ کو لوگوں کے  سامنے  پیش کرے۔ (۵)پس قید خانہ میں تو حضرت پطرس کی نگہبانی ہو رہی تھی مگر جماعت  آپ کے  لئے  بلا وقفہ رب العالمین سے  دعا میں سجدہ ریز تھی۔ 
حضرت پطرس کی قید سے  رہائی
	(۲)اور جب ہیرودیس آپ کو پیش کرنے  کو تھا اسی رات حضرت پطرس دو زنجیروں سے  بندھے  ہوئے  تھے  اور دو سپاہیوں کے  درمیان آرام فرما رہے  تھے  اور پہرے  والے  دروازہ پر  قید خانہ کی نگہبانی کر رہے  تھے۔ (۷)کہ دیکھو پروردگارِ عالم کا ایک فرشتہ آ کھڑا ہوا اور اس کوٹھڑی میں نور چمک گیا اور اس نے  حضرت پطرس کی پسلی پر ہاتھ مار کر آپ کو جگایا اور فرمایا جلد اٹھو ! اور زنجیریں آپ کے  ہاتھوں میں سے  کھل پڑیں۔ (۸) پھر فرشتہ نے  آپ سے  فرمایا کمر باندھو اور اپنی جوتی پہن لو۔ آپ نے  ایسا ہی کیا۔ پھر اس نے  آپ سے  فرمایا اپنا چوغہ پہن کر میرے  پیچھے  ہولو۔ (۹)آپ نکل کر اس کے  پیچھے  ہو لئے  اور یہ نہ جانا کہ جو کچھ فرشتہ کی طرف سے  ہو رہا ہے  وہ واقعی ہے  بلکہ یہ سمجھے  کہ کشف دیکھ رہے  ہیں۔ (۱۰)پس آپ پہلے  اور دوسرے  حلقہ میں سے  نکل کر  اس لوہے  کے  پھاٹک  پر پہنچے  جو شہر کی طرف ہے۔ وہ آپ ہی ان کے  لئے  کھل گیا۔ پس آپ نکل کر کوچہ کے  اس سرے  تک  گئے  اور فوراً  فرشتہ آپ کے  پاس سے  تشریف لے  گیا۔ (۱۱) اور حضرت پطرس  نے  ہوش میں آ کر فرمایا کہ اب میں نے  سچ جان لیا کہ پروردگار نے  اپنا فرشتہ بھیج کر مجھے  ہیردویس کے  ہاتھ سے  چھڑا لیا اور یہودی قوم کی ساری امید توڑ دی۔ (۱۲)اور اس پر غور کر کے  حضرت یحییٰ کی والدہ ماجدہ کے  گھر تشریف لائے  جو مرقس کہلاتے  ہیں۔ وہاں بہت سے  آدمی جمع ہو کر دعا کر رہے  تھے۔ (۱۳)جب آپ نے  پھاٹک  کی کھڑی کھٹکٹھائی تو ردی نام ایک خادمہ آواز سننے  آئی۔ (۱۴) اور حضرت پطرس  کی آواز  پہچان کر  خوشی کے  مارے پھاٹک نہ کھولا بلکہ دوڑ کر اندر خبر دی کے آپ پھاٹک  پر کھڑے  ہیں۔ (۱۵)انہوں نے خادمہ سے  کہا تم دیوانی ہو لیکن وہ یقین سے  کہتی رہی کہ یونہی ہے۔ انہوں نے  کہا کہ آپ کا فرشتہ ہو گا۔ (۱۶)مگر حضرت پطرس  کھٹکھٹاتے  رہے۔ پس انہوں نے کھڑکی کھولی اور آپ کو دیکھ کر حیران ہو گئے۔ (۱۷)آپ نے  انہیں  ہاتھ سے  اشارہ کیا کہ چپ رہیں اور ان سے  فرمایا کہ پروردگار نے  مجھے  اِس اِس طرح  قید خانہ سے  رہائی دلوائی اور پھر فرمایا کہ حضرت یعقوب اور برادرانِ دین کو اس بات کی خبر کر دینا اور روانہ ہو کر دوسری جگہ تشریف لے  گئے۔ (۱۸)جب صبح ہوئی  تو سپاہیوں نے  تہلکہ مچا دیا کہ حضرت پطرس غائب ہو گئے۔ (۱۹)جب ہیرودیس نے  آپ کی تلاش کی اور نہ پایا تو پہرے  والوں کی تحقیقات کر کے  ان کے  قتل کا حکم صادر کیا اور یہودیہ کو چھوڑ کر قیصریہ میں جا رہا۔ 
ہیرودیس بادشاہ کی وفات
	(۲۰)اور وہ صور اور صیدا کے  لوگوں سے  نہایت ناخوش تھا۔ پس وہ ایک دل ہو کر اس کے  پاس آئے  اور بادشاہ کے  حاجب بلستس کو اپنی طرف کر کے  صلح چاہی۔ اس لئے  کہ ان کے  ملک کو بادشاہ کے  ملک سے  رسد پہنچی تھی۔ (۲۱)پس ہیرودیس ایک دن مقرر کر کے  اور شاہانہ پوشاک پہن کر تختِ عدالت پر بیٹھا اور ان سے  خطاب کرنے  لگا۔ (۲۲)لوگ پکار اٹھے  کہ یہ تو پروردگار کی آواز ہے  نہ انسان کی۔ (۲۳) اسی دم پروردگار کے  فرشتہ نے  اسے  مارا۔ اس لئے  کہ اس نے  پروردگار کی تمجید نہ کی اور وہ کیڑے  پڑ کر مرگیا۔ (۲۴)مگر پروردگار کا کلام ترقی کرتا اور پھیلتا گیا۔ 
(۲۵)اور حضرت برنباس اور حضرت ساؤل اپنی خدمت پوری کر کے  اور حضرت یوحنا کو جو مرقس کہلاتے  ہیں ساتھ لے  کر یروشلیم سے  واپس آئے۔ 


رکوع ۱۳: حضرت برنباس اور حضرت ساؤل کی نامزدگی اور رسالت

	(۱)انطاکیہ میں اس جماعت کے  متعلق جو وہاں تھی کئی نبی اور معلم تھے  یعنی حضرت برنباس اور حضرت شمعون جو کالا کہلاتے  ہیں اور حضرت لوکیس کرینی اور حضرت مناہیم جو چوتھائی ملک کے  حاکم ہیرودیس کے  ساتھ پرورش پائی تھی اور حضرت ساؤل۔ (۲)جب وہ پروردگار کی عبادت کر رہے  اور روزے  رکھ رہے  تھے  تو روحِ الہی نے  فرمایا میرے  لئے حضرت برنباس اور حضرت ساؤل کے  و اسطے  نامزد کر دو جس کے  واسطے  میں نے  ان کو بلایا ہے۔ (۳)تب انہوں نے روزہ رکھ کر اور دعا کر کے  اور ان پر ہاتھ رکھ کر انہیں رخصت کیا۔ 
حضرت برنباس اور حضرت ساؤل کپرس(قبرص) میں 
	(۴)پس وہ روحِ الہی کے  بھیجے  ہوئے  سلوکیہ کو روانہ ہوئے  اور وہاں سے  جہاز پر کپرس کو تشریف لے  گئے۔ 
(۵)اور سلمیس میں پہنچ کر یہودیوں کے  عبادت خانوں میں پروردگار کے  کلام کی تبلیغ کرنے  لگے  اور حضرت یحییٰ ان کے  خادم تھے۔ (۶)اور اس تمام ٹاپو میں ہوتے  ہوئے پافس تک پہنچے۔ وہاں انہیں ایک یہودی جادوگر اور جھوٹا نبی بریسوع نام ملا۔ (۷) وہ سرگیس پولس صوبہ دار کے  ساتھ تھا جو صاحب تمیز آدمی تھا۔ اس نے  حضرت برنباس اور حضرت ساؤل کو بلا کر پروردگار کا کلام سنا چاہا۔ (۸)مگر الیماس جادوگر نے  (کہ یہی  اس کے  نام کا ترجمہ ہے  ) ان کی مخالفت کی اور صوبہ دار کو ایمان لانے  سے  روکنا چاہا۔ (۹) اور حضرت ساؤل نے  جن کا نام پولوس بھی ہے  روحِ الہی سے  آگاہی  پا کر اس پر غور سے  نظر کی۔ (۱۰)اور فرمایا کہ اے  ابلیس کے  فرزند ! تم جو تمام مکاری اور شرارت سے  بھرئے  ہوئے  ہو اور ہر طرح کی نیکی  کے  دشمن ہو کیا پروردگار کی سیدھی راہوں کو بگاڑنے  سے  باز نہ آؤ گے۔ ؟(۱۱)اب دیکھو تم پر پروردگار کا قہر ہے  اور تم اندھے  ہو کر کچھ مدت تک سورج کو نہ دیکھو گے  اور اسی دم کہر اور اندھیرا اس پر چھا گیا اور وہ ڈھونڈتا پھرا کہ کوئی  اس کا ہاتھ پکڑ کر لے  چلے۔ (۱۲)تب صوبہ دار یہ ماجرا دیکھ اور پروردگار کی تعلیم سے  حیران ہو کر ایمان لے  آیا۔ 
لپسدیہ کے  شہر انطاکیہ میں حضرت پولوس کی تبلیغ
	(۱۳)پھر حضرت پولوس اور آپ کے  ساتھی پافس سے  جہاز پر روانہ ہو کر پمفیلیہ کے  پرگہ میں آئے  اور حضرت یحییٰ ان سے  جدا ہو کر یروشلیم کو واپس تشریف لے  گئے۔ (۱۴)اور وہ پرگہ سے  چل کر پسدیہ کے  انطاکیہ میں پہنچے  اور سبت کے  دن عبادت خانوں میں جا بیٹھے۔ (۱۵)پھر توریت شریف اور صحائف انبیاء کی تلاوت کے  بعد عبادت خانہ کے  اماموں نے  انہیں کہلا بھیجا کہ اے  بھائیو! اگر لوگوں کی نصیحت  کے  واسطے  تمہارے  دل میں کوئی بات ہو تو بیان کرو۔ (۱۶)پس حضرت پولوس نے  کھڑے  ہو کر اور ہاتھ سے  اشارہ کر کے  فرمایا:
	اے  اسرائیلیو اور اے  خدا ترسو سنو! (۱۷)اِ س اُمت اسرائیل کے  پروردگار نے  ہمارے  آباؤ اجداد کو چن لیا اور جب یہ امت  ملک مصر میں پردیسیوں کی طرح رہتی تھی اس کو سر بلند کیا اور زبردست ہاتھ سے  انہیں وہاں سے  نکال لیا۔ اور کوئی چالیس برس تک بیابان میں ان کی عادتوں کی برداشت کرتے  رہے۔ (۱۹) اور کنعان کے  ملک میں سات قوموں کو غارت کر کے  تخمیناً  ساڑھے  چار سو برس میں  ان کا ملک ان کی میراث کر دیا۔ (۲۰)اور ان باتوں کے  بعد حضرت سموئیل کے  زمانہ تک ان میں قاضی مقرر کئے۔ (۲۱)اس کے  بعد انہوں نے  بادشاہ کے  لئے  درخواست کی اور پروردگار نے  بنیامین کے  قبیلہ میں سے  ایک شخص ساؤل قیس کے  بیٹے  کو چالیس برس کے  لئے ان پر مقرر کیا۔ (۲۲) پھر انہیں معزول کر کے  حضرت داؤد کو ان کا بادشاہ بنایا جن کی بابت رب العالمین نے  یہ گواہی دی کہ مجھے  ایک شخص یسی کا بیٹا داؤد میرے  دل کے  موافق مل گیا۔ وہی  میری تمام مرضی کو پورا کرے  گا۔ (۲۳) اِنہی کی نسل میں پروردگار نے  اپنے  وعدہ کے  موافق  اسرائیل کے  پاس ایک منجی یعنی سیدنا عیسیٰ مسیح کو بھیج دیا۔ (۲۴)جن کے  آنے  سے  پہلے  حضرت یحییٰ نے  اسرائیل کی تمام اُمت کے  سامنے  توبہ کے  اصطباغ کی تبلیغ کی۔ (۲۵)اور جب حضرت یحییٰ اپنا تبلیغی دور پورا کرنے  کو تھے  تو انہوں نے  فرمایا کہ تم مجھے  کیا سمجھتے  ؟ میں وہ نہیں بلکہ دیکھو میرے  بعد وہ شخص آنے  والا ہے  جن کے  پاؤں کی جوتیوں کا تسمہ میں کھولنے  کے  لائق نہیں۔ (۲۶)اے  بھائیو! حضرت ابراہیم کے  فرزندو اور اے  خدا ترسو اس نجات کا کلام ہمارے  پاس بھیجا گیا۔ (۲۷) کیونکہ  یروشلیم کے  رہنے  والوں اور ان کے  اماموں نے  انہیں پہچانا اور نہ نبیوں کی باتیں  سمجھیں جو ہر سبت کو سنائی جاتی ہیں۔ اس لئے  ان پر فتویٰ دے  کر ان کو پورا کیا۔ (۲۸)اور اگرچہ ان کے  قتل کی کوئی وجہ نہ ملی تو بھی انہوں نے  پیلاطس سے  ان کے  قتل کی درخواست کی۔ (۲۹) اور جو کچھ ان کے  حق میں لکھا تھا جب ان کو تمام کر چکے  تو انہیں صلیب پر سے  اتار کر قبر میں رکھا۔ (۳۰)لیکن ر ب العالمین نے  انہیں مردوں میں زندہ کیا۔ (۳۱) اور وہ بہت دنوں تک ان کو دکھائی دئیے  جو ان کے  ساتھ گلیل سے  یروشلیم میں تشریف لائے  تھے۔ امت کے  سامنے  اب وہی ان کے  گواہ ہیں۔ (۳۲) اور ہم تم کو ا س وعدہ کے  بارے  میں جو آباؤ اجداد سے  کیا گیا تھا یہ خوشخبری دیتے  ہیں۔ (۳۳)کہ  پروردگار نے  سیدنا عیسیٰ کو زندہ  کر کے  ہماری اولاد کے  لئے  اسی وعدہ کو پورا کیا۔ چنانچہ دوسرے  زبور شریف میں لکھا ہے  کہ تم میرے  محبوب ہو۔ آج تم مجھ سے  زائیدہ ہوئے۔ (۳۴) اور ان کے  اس طرح مردوں میں سے  زندہ ہونے  کی بابت  کہ پھر کبھی نہ مرے  رب العالمین نے  یوں فرمایا کہ میں داؤد کی پاک اور سچی نعمتیں تمہیں عطا کروں گا۔ (۳۵)چنانچہ وہ ایک اور زبور میں فرماتے  ہیں کہ آپ اپنے  مقدس کو سڑنے  کی نوبت پہنچنے  نہ دیں گے۔ (۳۶) کیونکہ داؤدؑ  تو اپنے  وقت میں پروردگار کی مرضی کے  تابعدار رہ کر انتقال کر گئے  اور اپنے  آباؤ اجداد سے  جا ملے  اور اُن کے  سڑنے  کی نوبت پہنچی۔ (۳۷) مگر جس کو پروردگار نے  زندہ کیا ان کے  سڑنے  کی نوبت نہیں پہنچی۔ (۳۸) پس اے  بھائیو! تمہیں  معلوم ہے  کہ  انہیں (سیدنا عیسیٰ ) کے  وسیلہ سے  تم کو گناہوں کی معافی  کی خبر دی جاتی ہے۔ (۳۹)اور حضرت موسیٰؑ  کی شریعت کے  مطابق  جن باتوں سے  تم بری نہیں ہو سکتے  تھے  ان سب سے  ہر ایک ایمان لانے  والا ان کے  باعث بری ہوتا ہے۔ (۴۰) پس خبر دار ! ایسا نہ ہو کہ جو صحائف انبیاء میں مرقوم ہے  وہ تم پر صادق آئے  کہ 
	(۴۱)اے  تحقیر کرنے  والو! دیکھو تعجب کرو اور مٹ جاؤ
	کیونکہ میں تمہارے  زمانہ میں ایک کام کرتا ہوں 
	ایسا کام کہ اگر کوئی تم سے  بیان کرے  تو کبھی اس کا یقین نہ کرو گے۔ 
(۴۲)ان کے  باہر جاتے  وقت لوگ منت کرنے  لگے  کہ اگلے  سبت کو بھی یہ باتیں ہمیں سنائی جائیں۔ (۴۳)جب مجلس برخاست  ہوئی تو بہت سے  یہودی اور خدا پرست  نو مرید  یہودی حضرت پولوس اور حضرت برنباس کے  پیچھے  ہو لئے۔ انہوں نے ان سے  کلام کیا اور ترغیب دی کہ پروردگار کی مہربانی  پر قائم رہو۔ 
	(۴۴)دوسرے  سبت کو تقریباً  سارا شہر پروردگار کا کلام سننے  کو اکٹھا ہوا۔ (۴۵) مگر یہودی اتنی بھیڑ دیکھ کر حسد سے  بھر گئے  اور حضرت پولوس کی باتوں کی مخالفت  کرنے  اور کفر بکنے  لگے۔ (۴۶) حضرت پولوس اور حضرت برنباس دلیر ہو کر فرمانے  
لگے  کہ ضرور تھا کہ پروردگارِ عالم کا کلام پہلے  تمہیں سنایا جائے  لیکن چونکہ تم اس کو رد کرتے  ہو اور اپنے  آپ کو ہمیشہ کی زندگی کے  ناقابل  ٹھہراتے  ہو تو دیکھو ہم مشرکین کی طرف متوجہ ہوتے  ہیں۔ (۴۷) کیونکہ پروردگار نے  ہمیں یہ حکم دیا ہے  کہ 
	میں نے  تم کو مشرکین کے  لئے  مقرر کیا
	تاکہ تم زمین کی انتہا تک نجات کا باعث ہو۔ 
(۴۸)مشرکین یہ سن کر خوش ہوئے  اور رب العالمین کے  کلام کی تمجید کرنے  لگے  اور جتنے  ابدی  حیات کے  لئے  مقرر کے  گئے  تھے  ایمان لے  آئے۔ (۴۹)اور اس تمام علاقہ میں پروردگار کا کلام پھیل گیا۔ (۵۰)مگر یہودیوں نے  خدا پرست اور عزت دار عورتوں اور شہر کے  رئیسوں کو ابھارا اور حضرت پولوس اور حضرت برنباس کو ستانے  پر آمادہ کر کے  انہیں اپنی سرحدوں سے  نکال دیا۔ (۵۱) یہ اپنے  پاؤں کی خاک ان کے  سامنے  جھاڑ کر اکینم کو تشریف لے  گئے۔ (۵۲) مگر صحابہ کرام خوشی اور روحِ حق تعالیٰ سے  معمور ہوتے  رہے۔ 


رکوع ۱۴: اکنیم میں

	(۱)اور اکنیم میں ایسا ہوا کہ وہ ساتھ ساتھ یہودیوں کے  عبادت خانہ میں تشریف لے  گئے  اور ایسی تقریر  کی کہ  یہودیوں اور مشرکین دونوں کی ایک بڑی جماعت ایمان لے  آئی۔ (۲) مگر نا فرمان یہودیوں نے  مشرکین کے  دلوں میں جو ش پیدا کر کے  ان کو برادرانِ دین کی طرف سے  بدگمان کر دیا۔ (۳)پس وہ بہت عرصہ تک وہاں رہے  اور پروردگارِ عالم کے  بھروسے  پر دلیری سے  تبلیغ کرتے  تھے  اور رب العالمین  ان کے  ہاتھوں سے  نشان اور عجیب کام کرا کر اپنی مہربانی کے  کلام کی شہادت دیتے  تھے۔ لیکن شہر کے  لوگوں میں پھوٹ پڑ گئی۔ بعض  یہودیوں کی طرف ہو گئے  اور بعض صحابہ کرام کی طرف۔ (۵)مگر جب مشرکین اور یہودی انہیں بے  عزت اور سنگسار کرنے  کو اپنے  اماموں سمیت ان پر چڑھ آئے۔ (۶) تو وہ اس سے  واقف ہو کر لکاانیہ کے  شہروں لسترہ اور دربے  اور ان کے  گرد و نواح میں ہجرت کر گئے۔ (۷)اور وہاں انجیل شریف سناتے  رہے۔ 
حضرت پولوس ؑ لسترہ اور دربے  میں 
	(۸) اور لسترہ میں ایک شخص بیٹھا تھا جو پاؤں سے  لاچار تھا۔  وہ پیدائشی لنگڑا تھا اور کبھی نہ چلا تھا۔ (۹)وہ حضرت پولوس کو باتیں کرتے  سن رہا تھا اور جب آپ نے  اس کی طرف غور کر کے  دیکھا کہ اس میں شفا پانے  کے  لائق ایمان ہے۔ (۱۰) تو بڑی آواز سے  فرمایا کہ اپنے  پاؤں کے  بل سیدھے  کھڑے  ہو جاؤ۔ پس وہ اچھل کر چلنے  پھرنے  لگا۔ (۱۱) لوگوں نے  حضرت پولوس کا یہ کام دیکھ کر لکاانیہ کی بولی میں بلند آواز سے  کہا کہ آدمیوں کی صورت میں معبود  اتر کر ہمارے  پاس آئے  ہیں۔ (۱۲) اور انہوں نے حضرت برنباس کو زیوس کہا اور حضرت پولوس کو ہرمیس۔ اس لئے  کہ آپ کلام کرنے  میں سبقت رکھتے  تھے۔ (۱۳) اور زیوس کے  اُس مندر کا پجاری جو ان کے  شہر  کے  سامنے  تھا بیل اور پھولوں کے  ہار پھاٹک پر لا کر لوگوں کے  ساتھ قربانی کرنا چاہتا تھا۔ (۱۴) جب حضرت برنباس اور حضرت پولوس نے  یہ سنا تو اپنے  کپڑے  پھاڑ کر لوگوں میں جا کودے  اور پکار پکار کر۔ (۱۵) فرمانے  لگے  کہ لوگو ! تم یہ کیا کرتے  ہو؟ ہم بھی تمہارے  ہم طبیعت انسان ہیں اور تمہیں انجیل شریف سناتے  ہیں تاکہ ان باطل چیزوں سے  کنارہ کر کے  اس زندہ پروردگار کی طرف پھرو جس نے  آسمان اور زمین اور سمندر اور جو کچھ ان میں ہے  خلق کیا۔ (۱۶)رب العالمین نے  اگلے  زمانہ میں سب اقوام کو اپنی اپنی راہ چلنے  دیا۔ (۱۷) تو بھی اس نے  اپنے  آپ کو  بے  گواہ نہ چھوڑا۔ چنانچہ اس نے  مہربانیاں کیں اور آسمان سے  تمہارے  لئے  پانی برسایا اور بڑی بڑی پیداوار کے  موسم عطا کئے  اور تمہارے  دلوں کو خوراک اور خوشی سے  بھر دیا۔ (۱۸) یہ باتیں  فرما کر بھی لوگوں کو مشکل سے  روکا کہ ان کے  لئے  قربانی نہ کریں۔ 
	(۱۹) پھر بعض یہودی انطاکیہ اور اکنیم سے  آئے  اور لوگوں کو اپنی طرف کر کے  حضرت پولوس کو سنگسار کیا اور آپ کو مردہ سمجھ کر  شہر کے  باہر گھسیٹ لے  گئے۔ (۲۰) مگر جب صحابہ کرام آپ کے  گرد آکھڑے  ہوئے  تو آپ اٹھ کر شہر میں تشریف لائے  اور دوسرے  دن حضرت برنباس کے  ساتھ دربے  کو تشریف لے  گئے۔ 
انطاکیہ کو واپسی
(۲۱)اور آپ اس شہر میں انجیل شریف کی تبلیغ کرتے  اور بہت سے  پیروکار کر کے  لسترہ اور اکنیم اور انطاکیہ کو واپس تشریف لے  آئے۔ (۲۲) اور پیروکاروں کے  دلوں کو مضبوط کرتے  اور یہ نصیحت دیتے  تھے  کہ ایمان پر قائم رہو اور فرماتے  تھے  ضرور ہے  کہ ہم بہت مصیبتیں  سہ کر پروردگار کی بادشاہی میں داخل ہوں۔ (۲۳) اور انہوں نے ہر ایک جماعت میں ان کے  لئے  بزرگوں کو مقرر کیا اور روزہ سے  دعا کر کے  انہیں پروردگارِ عالم کے  سپرد کیا جس پر وہ ایمان لائے  تھے۔ (۲۴) اور پسدیہ میں سے  ہوتے  ہوئے  پمفیلیہ میں پہنچے۔ (۲۵) اور پرگہ میں تبلیغ کر کے  اتلیہ کو تشریف لے  گئے۔ (۲۶) اور وہاں سے  جہاز پر اس انطاکیہ میں آئے  جہاں اس کام کے  لئے  جو انہوں نے  اب پورا کیا پروردگار کی مہربانی کے  سپرد گئے  گئے  تھے۔ (۲۷)وہاں پہنچ کر انہوں نے  جماعت کو جمع کیا اور ان کے  سامنے  بیان کیا کہ پروردگار نے  ہماری ذریعہ کیا کچھ کیا اور یہ کہ اس نے  مشرکین کے  لئے  ایمان کا دروازہ کھول دیا۔ (۲۸) اور وہ برادرانِ دین کے  پاس مدت تک رہے۔ 


رکوع ۱۵: یروشلیم میں پہلی مجلسِ عام

	(۱) پھر بعض لوگ یہودیہ سے  آ کر برادرانِ دین کو تعلیم دینے  لگے  کہ اگر حضرت موسیٰؑ  کی رسم کے  موافق تمہارا ختنہ نہ ہو تو تم نجات نہیں پا سکتے۔ (۲) پس جب حضرت پولوس اور حضرت برنباس کی ان سے  بہت تکرار اور بحث ہوئی تو جماعت نے  یہ ٹھہرایا کہ حضرت پولوس اور حضرت برنباس اور ان میں چند اور اشخاص  اس مسئلہ کے  لئے صحابہ کرام اور بزرگوں کے  پاس یروشلیم جائیں۔ (۳)پس جماعت  نے  ان کو روانہ کیا اور وہ مشرکین کے  رجوع لانے  کا بیان کرتے  ہوئے  فینیکے  اور سامریہ سے  گزرے  اور سب برادرانِ دین کو بہت خوش کرتے  گئے۔ (۴)جب یروشلیم میں پہنچے  تو جماعت، اور صحابہ کرام اور بزرگ ان سے  خوشی کے  ساتھ ملے  اور انہوں نے سب کچھ بیان کیا جو پروردگارِ عالم نے  ان کے  ذریعہ کیا تھا۔ (۵) مگر فریسیوں کے  فرقہ میں سے  جو ایمان لائے  تھے  ان میں سے  بعض  نے  اٹھ کر کہا کہ ان کا ختنہ  کرانا اور ان کو موسیٰ ؑ  کی شریعت پر عمل کرنے  کا حکم دینا ضرور ہے۔ (۶)پس حضرت پولوس اور بزرگ اس بات پر غور کرنے  کے  لئے  جمع ہوئے۔ (۷) اور بہت بحث کے  بعد حضرت پطرس نے  کھڑے  ہو کر ان سے  فرمایا کہ 
	برادرانِ دین ! تم جانتے  ہو کہ بہت عرصہ ہوا جب خدا نے  تم لوگوں میں سے  مجھے  چنا کہ مشرکین میری زبان سے  انجیل شریف  کا کلام سن کر ایمان لائیں۔ (۸) اور پروردگار نے جو دلوں کی جانتا ہے  ان کو بھی ہماری طرح روحِ الٰہی سے  نوازا اور ان کی شہادت دی۔ (۹) اور ایمان کے  وسیلہ سے  ان کے  دل پاک کر کے  ہم میں اور ان میں کچھ فرق نہ رکھا۔ (۱۰) پس اب تم پیروکاروں کی گردن پر ایسا جوا رکھ کر جس کو نہ ہمارے  آباؤ اجداد اٹھا سکتے  تھے  نہ ہم پروردگار کو کیوں آزماتے  ہو؟ (۱۱) حالانکہ  ہم کو یقین ہے  کہ جس طرح وہ سیدنا عیسیٰ کی مہربانی ہی سے  نجات پائیں گے  اسی طرح ہم بھی پائیں گے۔ (۱۲) پھر ساری جماعت خاموش رہی اور حضرت پولوس اور حضرت برنباس کا بیان سننے  لگی کہ پروردگار نے  ان کے  ذریعہ مشرکین میں کیسے  کیسے نشان اور عجیب کام ظاہر کئے۔ (۱۳) جب ان کی باتیں ختم ہوئیں تو حضرت یعقوب فرمانے  لگے  کہ برادرانِ دین میری سنو! 
(۱۴) شمعون نے  بیان کیا ہے  کہ پروردگار نے  پہلے  پہل مشرکین پر کس طرح توجہ کی تاکہ ان میں سے  اپنے نام کی ایک امت بنا لے۔ (۱۵)اور انبیاء کی باتیں بھی اس کے  مطابق ہیں۔ چنانچہ لکھا ہے  کہ 
	(۱۶) ان باتوں کے  بعد میں پھر آ کر 
	داؤد کے  گرے  ہوئے  مسکن  کو استادہ کروں  گا
	میں اس کے  رخنوں کو مرمت کروں گا
	اور اسے  دوبارہ نصب کروں گا 
	(۱۷)تاکہ باقی آدمی یعنی سب قومیں  جو میرے  نام کی کہلاتی ہیں 
	پروردگارِ عالم کو تلاش کریں۔ 
	(۱۸) یہ وہی رب فرماتا ہے  جو دنیا کے  شروع سے  
	ان باتوں کی خبر دیتا آیا ہے۔ 
(۱۹) پس میرا فیصلہ یہ ہے  کہ جو مشرکین میں سے  پروردگار کی کی طرف رجوع ہوتے  ہیں ہم ان کو  تکلیف نہ دیں۔ (۲۰) مگر ان کو لکھ بھیجیں کہ معبودوں کی مکروہات اور حرام کاری اور گلا گھونٹے  ہوئے  جانوروں اور لہو سے  پرہیز کریں۔ (۲۱) کیونکہ قدیم زمانہ سے  ہر شہر میں حضرت موسیٰؑ  کی توریت شریف  کی تبلیغ کرنے  والے  ہوتے  چلے  آئے  ہیں اور وہ ہر سبت کو عبادت خانوں میں تلاوت  جاتی ہے۔ 
مجلسِ عام کا فیصلہ
	(۲۲)اس پر صحابہ کرام اور بزرگوں نے  ساری جماعت سمیت مناسب جانا کہ اپنے  میں سے  چند اشخاص چن کر حضرت پولوس اور حضرت برنباس کے  ساتھ انطاکیہ  کو بھیجیں یعنی حضرت یہوداہ جو برسبا کہلاتے  ہیں اور حضرت سیلاس کو۔ یہ اشخاص برادرانِ دین  میں مقدم تھے۔ (۲۳) اور ان کے  ہاتھ یہ لکھ بھیجا کہ انطاکیہ اور سوریہ اور کلکیہ  کے  رہنے  والے  بھائیوں کو جو مشرکین میں سے  ہیں صحابہ کرام اور بزرگ، برادرانِ دین کا سلام پہنچے۔ (۲۴) چونکہ ہم نے  سنا ہے  کہ بعض نے  ہم میں سے  جن کو ہم نے  حکم نہ دیا تھا وہاں جا کر تمہیں اپنی باتوں سے  گھبرا دیا اور تمہارے دلوں کو الٹ دیا۔ (۲۵) اس لئے  ہم نے  ایک دل ہو کر مناسب جانا کہ بعض چنے  ہوئے آدمیوں کو اپنے  عزیزوں حضرت برنباس اور حضرت پولوس کے  ساتھ تمہارے  پاس بھیجیں۔ (۲۶) یہ دونوں ایسے  آدمی ہیں جنہوں نے  اپنی جانیں  ہمارے  آقا و مولا سیدنا عیسیٰ مسیح کے  نام پر نثار کر رکھی ہیں۔ (۲۷)چنانچہ ہم نے  یہوداہ اور سیلاس کو بھیجا ہے۔ وہ یہی باتیں زبانی بھی بیان کریں گے۔ (۲۸) کیونکہ روحِ حق تعالیٰ نے  اور ہم نے  مناسب جانا کہ ان ضروری باتوں کے  سوا تم پر اور بوجھ نہ ڈالیں۔ (۲۹) کہ تم بتوں کی قربانیوں کے  گوشت اور لہو اور گلا گھونٹے  ہوئے  جانوروں اور حرام کاری سے  پرہیز کرو۔ اگر تم ان چیزوں سے  اپنے  آپ کو بچائے  رکھو گے  تو سلامت رہو گے  والسّلام۔ 
	(۳۰) پس وہ رخصت ہو کر انطاکیہ میں پہنچے  اور جماعت کو اکٹھا کر کے  خط دے  دیا۔ (۳۱) وہ پڑھ کر اس کے  تسلی بخش مضمون سے  خوش ہوئے۔ (۳۲) اور حضرت یہوادہ اور حضرت سیلاس نے  جو خود بھی نبی تھے  برادرانِ دین کو بہت سی نصیحت کر کے  مضبوط کر دیا۔ (۳۳) وہ چند روز رہ کر اور بھائیوں سے  سلامتی کی دعا لے  کر اپنے بھیجنے  والوں کے  پاس رخصت کردئیے  گئے۔ (۳۴)(لیکن حضرت سیلاس کو وہاں قیام کرنا اچھا لگا)(۳۵) مگر حضرت پولوس اور حضرت  برنباس انطاکیہ ہی میں رہے  اور بہت سے  اور لوگوں کے  ساتھ کلامِ الہی سکھاتے  اور اس کی تبلیغ کرتے  رہے۔ 
حضرت پولوس اور حضرت برنباس کی علیحدگی
	(۳۶)چند روز بعد حضرت پولوس نے  حضرت برنباس سے  فرمایا کہ جن جن شہروں میں ہم نے  کلامِ الہی سنایا تھا آؤ پھر ان میں چل کر برادرانِ دین کو دیکھیں کہ کیسے  ہیں۔ (۳۷)اور حضرت برنباس کی صلاح تھی کہ حضرت یحییٰ کو جو مرقس کہلاتے  ہیں اپنے  ساتھ لے  چلیں۔ (۳۸)مگر حضرت پولوس نے  یہ مناسب نہ جانا کہ جو شخص پمفیلیہ  میں کنارہ کر کے  اس کام کے  لئے  ان کے  ساتھ نہ گیا تھا اس کو ہمراہ لے  چلیں۔ (۳۹)پس ان میں ایسی سخت تکرار ہوئی کہ ایک دوسرے  سے  جدا ہو گئے  اور حضرت برنباس حضرت مرقس کو لے  کر جہاز پر کپرس کو تشریف لے  گئے۔ (۴۰) مگر حضرت پولوس نے  حضرت سیلاس کو پسند کیا اور برادرانِ دین کی طرف سے پروردگار کی مہربانی کے  سپرد ہو کر  روانہ ہوئے۔ (۴۱) اور جماعتوں کو مضبوط کرتے  ہوئے  سوریہ اور کلکیہ سے  گزرے۔ 


رکوع ۱۶: حضرت تیمتھیس کی حضرت پولوس اور حضرت سیلاس کے  ساتھ روانگی

	(۱)پھر آپ دربے  اور لسترہ میں بھی پہنچے۔ تو وہاں حضرت تیمتھیس نام ایک صحابی تھے۔ ان کی والدہ تو یہودی تھیں جو ایمان لے  آئی تھیں مگر ان کے  والد مشرکین میں سے تھے۔ (۲)آپ لسترہ اکینم کے  برادرانِ دین میں متقی اور پرہیز گار تھے۔ (۳) حضرت پولوس نے  چاہا کہ آپ ان کے  ساتھ تشریف لے  جائیں۔ پس آپ کو لے  کر  ان یہودیوں کے  سبب سے  جو اس نواح میں تھے  آپ کا ختنہ کر دیا کیونکہ وہ سب جانتے  تھے  کہ آپ کے  والد مشرکین ہیں۔ (۴) اور وہ جن جن شہروں میں سے  گزرتے  تھے  وہاں کے  لوگوں کو وہ احکام عمل کرنے  کے  لئے پہنچاتے  جاتے  تھے  جو یروشلیم  کے  صحابہ کرام اور بزرگوں نے  جاری کئے  تھے۔ (۵) پس جماعتیں ایمان میں مضبوط اور شمار میں روز بروز  زیادہ ہوتی گئیں۔ 
تروآس میں حضرت پولوس کا  خواب
	(۶) اور آپ فروگیہ اور گلتیہ کے  علاقہ میں سے  گزرے  کیونکہ روحِ الٰہی نے  انہیں آسیہ میں تبلیغ کرنے  سے  منع کیا۔ (۷) اور انہوں نے موسیہ کے  قریب پہنچ کر بتونیہ  میں جانے  کی کوشش کی مگر سیدنا عیسیٰ مسیح کی روح نے  انہیں جانے  نہ دیا۔ (۸) پس وہ موسیہ سے  گزر کر تروآس میں آئے۔ (۹) اور حضرت پولوس نے  رات کو خواب میں دیکھا کہ ایک مکدنی آدمی کھڑا ہوا آ پ کی منت کر کے  کہتا ہے  کہ پار اتر کر مکدنیہ میں آئیے  اور ہماری مدد کیجئے۔ (۱۰)اس خواب کے  دیکھتے  ہی ہم نے  فوراً مکدینہ میں جانے  کا ارادہ کیا کیونکہ  ہم اس سے  یہ سمجھے  کہ پروردگار نے  انہیں خوشخبری دینے  کے  لئے ہم کو بلایا ہے۔ 
شہرِ فلپی میں خدا پرست خاتون لدیہ کی تبدیلی
	(۱۱) پس تروآس سے  جہاز پر روانہ ہو کر ہم سیدھے  سمترا کے  میں اور دوسرے  دن نیاپلس میں آئے۔ (۱۲) اور وہاں سے  فلپی میں پہنچے  جو مکدینہ  کا شہر اور اس قسمت کا صدر اور رومیوں کی بستی ہے  اور ہم چند روز اس شہر میں رہے۔ (۱۳)اور  سبت کے  دن شہر کے  دروازہ کے  باہر ندی کے  کنارے  گئے  جہاں سمجھے  دعا کرنے  کی جگہ ہو گی اور بیٹھ کر ان خواتین سے  جو اکٹھی ہوئی تھیں  کلام کرنے  لگے۔ (۱۴) اور تھواتیرہ  شہر کی ایک خدا پرست عورت لدیہ نام قرمز بیچنے  والی بھی سنتی تھی۔ اس کا دل پروردگار نے  کھولا تاکہ حضرت پولوس کی باتوں پر  توجہ فرمائے۔ (۱۵) اور جب اس نے  اپنے  گھرانے  سمیت اصطباغ لیا تو منت کر کے  کہا اگر آپ مجھے  پروردگار کی ایمان داری بندی سمجھتے  ہیں تو چل کر میرے  گھر میں رہئیے۔ پس اس نے  ہمیں مجبور کیا۔ 
شہرِ فلپی میں حضرت پولوس اور حضرت سیلاس کی قید اور رہائی
	(۱۶)جب ہم دعا کرنے  کی جگہ جا رہے  تھے  تو ایسا ہوا کہ ہمیں ایک خادمہ ملی جس میں غیب دان روح تھی۔ وہ غیب گوئی سے  اپنے  مالکوں کے  لئے  بہت کچھ کماتی تھی۔ (۱۷) اور وہ حضرت پولوس اور ہمارے  پیچھے  آ کر چلانے  لگی کہ  یہ آدمی خدا تعالیٰ کے  بندے  ہیں جو تمہیں  نجات کی راہ بتاتے  ہیں۔ (۱۸) وہ بہت دنوں تک ایسا ہی کرتی رہی۔ آخر حضرت پولوس سخت رنجیدہ ہوئے  اور پھر کر اس روح سے  فرمایا کہ میں تمہیں سیدنا عیسیٰ مسیح کے  نام سے  حکم دیتا ہوں کہ اس میں سے  نکل جاؤ۔ وہ اسی گھڑی نکل گئی۔ 
	(۱۹) جب اس کے  مالکوں نے  دیکھا کہ ہماری کمائی کی امید جاتی رہی تو حضرت پولوس اور حضرت سیلاس کو پکڑ کر حاکموں کے  پاس چوک میں کھینچ لے  گئے۔ (۲۰) اور انہیں  فوج داری کے  حاکموں کے  آگے  لے  جا کر کہا کہ یہ آدمی جو یہودی ہیں ہمارے  شہر میں  بڑی کھلبلی ڈالتے  ہیں۔ (۲۱) اور ایسی رسمیں  بتاتے  ہیں جن کو قبول کرنا اور عمل میں لانا ہم مشرکین کو روا نہیں۔ (۲۲) اور عام لوگ بھی متفق ہو کر ان کی مخالفت  پر آمادہ ہوئے  اور فوجداری کے  حاکموں نے  ان کے  کپڑے  پھاڑ کر اتار ڈالے  اور کوڑے  لگانے  کا حکم دیا۔ (۲۳) اور بہت سے کوڑے  لگوا کر انہیں قید خانہ میں ڈالا اور  داروغہ کو تاکید کی کہ بڑی ہوشیاری سے  ان کی نگہبانی کریں۔ (۲۴) اس نے  ایسا حکم پا کر انہیں اندر کے  قید خانہ میں ڈال دیا اور ان کے  پاؤں کاٹھ میں ٹھونک دئے۔ (۲۵)آدھی رات کے  قریب حضرت پولوس اور حضرت سیلاس دعا کر رہے  اور پروردگار کی حمدو ثنا کر رہے  تھے  اور قیدی سن رہے  تھے۔ (۲۶)کہ یکایک  بڑا بھونچال آیا۔ یہاں تک کہ قید خانہ کی نیوہل گئی اور اسی دم سب دروازے  کھل گئے  اور سب کی بیڑیاں کھل پڑیں۔ (۲۷) اور داروغہ جاگ اٹھا اور قید خانہ کے  دروازے  کھلے  دیکھ کر سمجھا کہ قیدی بھاگ گئے۔ پس تلوار کھینچ کر اپنے  آپ کو مار ڈالنا چاہا۔ (۲۸)لیکن حضرت پولوس نے  بڑی آواز سے  پکار کر فرمایا کہ اپنے  تئیں نقصان نہ پہنچاؤ کیونکہ ہم سب موجود ہیں۔ (۲۹) وہ چراغ منگوا کر اندر جا کودا اور کانپتا ہوا حضرت پولوس اور حضرت سیلاس کے  آگے  گرا۔ (۳۰) اور انہیں باہر لا کر  کہا اے  صاحبو ! میں کیا کروں کہ نجات پاؤں ؟(۳۱) انہوں نے  فرمایا  آقا و مولا سیدنا عیسیٰ مسیح پر ایمان لاؤ تو تم اور تمہارا گھرانہ نجات پائے  گا۔ (۳۲) اور انہوں نے اس کو اور اس کے  سب گھر والوں کو کلامِ الٰہی سنایا۔ (۳۳) اور اس نے  رات کو اسی گھڑی انہیں لے  جا کر  ان کے  زخم دھوئے  اور اسی وقت اپنے  سب لوگوں سمیت اصطباغ لیا۔ (۳۴) اور انہیں اوپر گھر میں لے  جا کر دسترخوان بچھایا اور اپنے  سارے  گھرانے  سمیت رب العالمین پر ایمان لا کر بڑی خوشی کی۔ 
	(۳۵)جب دن ہوا تو فوج داری کے  حاکموں نے  حوالداروں کی  ذریعہ کہلا بھیجا کہ ان آدمیوں کو چھوڑ دو۔ (۳۶) اور داروغہ نے  حضرت پولوس کو اس بات کی خبر دی کہ فوج داری کے  حاکموں نے  آپ کو چھوڑ دینے  کا حکم بھیجا ہے۔ پس اب نکل کر تشریف لے  جائیے۔ (۳۷) مگر حضرت پولوس نے  ان سے  فرمایا کہ انہوں نے  ہم کو جو رومی ہیں قصور ثابت کئے  بغیر علانیہ پٹوا کر قید میں ڈالا اور اب ہم کو چپکے  سے  نکالتے  ہیں ؟ یہ نہیں ہو سکتا بلکہ وہ آپ آ کر ہمیں باہر لے  جائیں۔ (۳۸)حوالداروں نے  فوج داری کے  حاکموں کو ان باتوں کی خبر دی۔ جب انہوں نے  سنا کہ یہ رومی ہیں تو ڈر گئے۔ (۳۹) اور آ کر ان کی منت کی اور باہر لے  جا کر درخواست کی کہ شہر سے  تشریف لے  جائیں۔ (۴۰) پس آپ قید خانہ سے  نکل کر لدیہ کے  ہاں تشریف لے  گئے  اور برادرانِ دین سے  مل کر انہیں تسلی دی اور روانہ ہوئے۔ 


رکوع ۱۷: تھسلنیکے  میں

	(۱)پھر آپ امفپلس اور اپلونیہ سے  ہو کر تھسلنیکے  میں آئے  جہاں یہودیوں کا ایک عبادت خانہ تھا۔ (۲) اور حضرت پولوس اپنے  دستور کے  موافق  ان کے  پاس تشریف لے  گئے  اور تین سبتوں کو کلام مجید سے  ان کے  ساتھ بحث کی۔ (۳)اور اس کے  معنی کھول کھول کر دلیلیں پیش کرتے  تھے  کہ مسیح کو دکھ اٹھانا اور مردوں میں سے  جی اٹھنا ضروری تھا اور یہی سیدنا عیسیٰ جس کی میں تمہیں خبر د یتا ہوں مسیح ہیں۔ (۴) ان میں سے  بعض نے  مان لیا اور حضرت پولوس اور حضرت سیلاس کے  شریک ہوئے  اور خدا پرست یونانیوں کی ایک بڑی جماعت اور بہتیری  پارسا خواتین بھی ان کی شریک ہوئیں۔ (۵) مگر  یہودیوں نے  حسد میں آ کر بازار کے  کئی شریروں کو اپنے  ساتھ لیا اور جرگہ بن کر شہر میں ہنگامہ کرنے  لگے  اور یاسون کا گھر گھیر کر انہیں لوگوں کے  سامنے  لے  آنا چاہا۔ (۶) اور جب انہیں نہ پایا تو یا سون اور کئی برادرانِ دین کو شہر کے  حاکموں کے  پاس چلاتے  ہوئے  کھینچ لے  گئے  کہ وہ شخص جنہوں نے  جہان کو باغی کر دیا یہاں بھی آئے  ہیں۔ (۷) اور یاسون نے  انہیں  اپنے  ہاں اتارا ہے  اور یہ سب کے  سب قیصر کے  احکام کی مخالفت کر کے  کہتے  ہیں کہ بادشاہ تو اور ہی ہے  یعنی عیسیٰ۔ (۸) یہ سن کر عام لوگ اور شہر کے  حاکم گھبرا گئے۔ (۹) اور انہوں نے  یاسون اور باقیوں کی ضمانت لے  کر انہیں چھوڑ دیا۔ 
بیریہ میں 
	(۱۰) لیکن برادرانِ دین نے  فوراً راتوں رات حضرت پولوس اور حضرت سیلاس کو بیریہ میں بھیج دیا۔ آپ وہاں پہنچ کر یہودیوں کے  عبادت خانہ میں تشریف لے  گئے۔ (۱۱) یہ لوگ تھسلنیکے  کے  یہودیوں سے  نیک ذات تھے  کیونکہ انہوں نے  بڑے  شوق سے  کلامِ الہی ٰ کو قبول اور روز بروز کلامِ پاک میں تحقیق کرتے  تھے  کہ آیا یہ باتیں اسی طرح ہیں۔ (۱۲)پس ان میں سے  بہتیرے  ایمان لائے  اور مشرکین میں سے  بھی بہت سی عزت دار خواتین اور مرد ایمان لائے۔ (۱۳)جب تھسلنیکے  کے  یہودیوں کو معلوم ہوا کہ حضرت پولوس بیریہ میں بھی پروردگار کا کلام سناتے  ہیں تو وہاں بھی جا کر لوگوں کو ابھارا اور ان میں کھلبلی ڈالی۔ (۱۴)اس وقت برادرانِ دین نے  فوراً  حضرت پولوس کو روانہ کیا کہ سمندر کے  کنارے  تک تشریف لے  جائیں لیکن حضرت سیلاس اور حضرت تیمتھیس وہیں رہے۔ (۱۵) اور حضرت پولوس کے  رہبر آپ کو اتھینے  تک لے  گئے  اور حضرت سیلاس اور تیمتھیس کے  لئے  یہ حکم لے  کر روانہ ہوئے  کہ جہاں تک ہو سکے  جلد میرے  پاس آؤ۔ 
اتھینے  میں 
	(۱۶)جب حضرت پولوس اتھینے  میں ان کی راہ دیکھ رہے  تھے  تو شہر کو معبودوں سے  بھرا ہوا دیکھ کر آ پ کا جی جل گیا۔ (۱۷)اس لئے  آپ عبادت خانہ میں یہودیوں اور خدا پرستوں سے  اور چوک میں جو ملتے  تھے  ان سے  روز بحث کیا کرتے  تھے۔ (۱۸) اور چند اپکوری اور ستوئیکی فیلسوف آپ کا مقابلہ کرنے  لگے۔ بعض نے  کہا کہ یہ  بکواسی کیا کہنا چاہتا ہے  ؟ اوروں نے  کہا یہ غیر معبودوں کی خبر دینے  والا معلوم ہوتا ہے۔ اس لئے  کہ آپ سیدنا عیسیٰ اور قیامت کی خوشخبری دیتے  تھے۔ (۱۹) پس وہ آپ کو اپنے  ساتھ اریوپگس پر لے  گئے  اور کہا آیا ہم کو معلوم ہو سکتا ہے  کہ  یہ نئی تعلیم جو آپ دیتے  ہیں کیا ہے  ؟ (۲۰) کیونکہ آپ تو ہمیں انوکھی باتیں سناتے  ہیں۔ پس ہم جاننا چاہتے  ہیں کہ  ان سے غرض کیا ہے۔ (۲۱) (اس لئے  کہ سب اتھینوی اور پردیسی جو وہاں مقیم تھے  اپنی فرصت کا وقت نئی نئی باتیں کہنے  ، سننے  کے  سوا اور کسی کام نہ صرف نہ کرتے  تھے  )۔ (۲۲) حضرت پولوس نے  اریوپگس کے  بیچ میں کھڑے  ہو کر فرمایا کہ :
	اے  اتھینے  والو! میں دیکھتا ہوں کہ تم ہر بات میں معبودوں کے  بڑے  ماننے  والے  ہو۔ (۲۳) چنانچہ  میں نے  سیر کرتے  اور تمہارے  معبودوں پر غور کرتے  وقت ایسی قربان گاہ بھی پائی جس پر لکھا تھا کہ نا معلوم رب کے  لئے۔ پس جس کو تم بغیر معلوم کئے  پوجتے  ہو میں تم کو اسی کی خبر دیتا ہوں۔ (۲۴) جس پروردگار نے  دنیا اور اس کی سب چیزوں کو پیدا کیا وہ آسمان اور زمین کا مالک ہو کر ہاتھ کے  بنائے  ہوئے  مندروں میں نہیں رہتا۔ (۲۵) نہ کسی چیز کا محتاج ہو کر آدمیوں کے  ہاتھوں سے  خدمت لیتا ہے  کیونکہ وہ تو خود سب کو زندگی اور سانس اور سب کچھ عطا کرتا ہے۔ (۲۶) اور اس نے  ایک ہی اصل سے  آدمیوں کی ہر ایک قوم تمام روئ زمین پر رہنے  کے  لئے  پیدا کی اور ان کی میعادیں اور سکونت  کی حدیں مقرر کیں۔ (۲۷) تاکہ رب العالمین کو ڈھونڈیں۔ شاید کہ ٹٹول کر اسے  پائیں ہر چند وہ ہم میں سے کسی سے  دور نہیں۔ (۲۸)کیونکہ اسی میں ہم جیتے  اور چلتے  پھرتے  اور موجود ہیں۔ جیسا تمہارے  شاعروں میں سے  بعض نے  کہا ہے  کہ ہم تو اس کی نسل بھی ہیں۔ پس خدا کی نسل ہو کر ہم کو خیال کرنا مناسب نہیں کہ ذاتِ الٰہی اس سونے  یا روپے  یا پتھر کی مانند ہے  جو آدمی کے  ہنر اور ایجاد سے  گھڑے  گئے  ہوں۔ (۳۰) پس پروردگار جہالت کے  وقتوں سے  چشم پوشی کر کے  اب سب آدمیوں کو ہر جگہ حکم دیتا ہے  کہ توبہ کریں۔ (۳۱) کیونکہ اس نے  ایک ٹھہرایا ہے  جس میں وہ سچائی سے  دنیا کی عدالت اُس آدمی کے  ذریعہ کرے  گا جسے  اس نے  مقرر کیا اور اسے  مردوں میں سے  زندہ کر کے یہ بات  سب پر ثابت کر دی ہے۔ 
	(۳۲)جب انہوں نے  مردوں کی قیامت کا ذکر سنا تو بعض ٹھٹھا مارنے  لگے  اور بعض نے  کہا کہ یہ بات ہم آپ سے  پھر کبھی نہیں سنیں گے۔ (۳۳) اسی حالت میں حضرت پولوس ان کے  بیچ میں سے  نکل کر تشریف لے  گئے۔ (۳۴) مگر چند آدمی آپ کے  ساتھ مل گئے  اور ایمان لے  آئے۔ ان میں دیونسی اور اریوپگس کا ایک حاکم اور دمرس  نام ایک عورت تھی اور بعض اور بھی ان کے  ساتھ تھے۔ 


رکوع ۱۸: کرنتھس میں
     
     (۱)ان باتوں کے  بعد حضرت پولوس اتھینے  سے  روانہ ہو کر کرنتھس میں تشریف لائے۔ (۲) اور وہاں آپ کو اکولہ نام ایک یہودی ملا جو پنطس کی پیدائشی اور اپنی زوجہ پرسکلہ سمیت اطالیہ سے  نیا نیا آیا تھا کیونکہ کلودیس نے  حکم دیا تھا کہ سب یہودی رومہ سے  ہجرت کر  جائیں۔ پس آپ ان کے  پاس تشریف لے  گئے۔ (۳)اور چونکہ ان کا ہم پیشہ تھے  ان کے  ساتھ رہے  اور آپ کام کرنے  لگے  اور ان کا پیشہ خیمہ دوزی تھا۔ (۴) اور آپ ہر سبت کو عبادت خانہ میں بحث کرتے  اور یہودیوں اور مشرکین کو قائل کرتے  تھے۔ 
     (۵)اور جب حضرت سیلاس اور حضرت تیمتھیس مکدنیہ سے  آئے  تو حضرت پولوس کلامِ الٰہی سنانے  کے  جوش سے  مجبور ہو کر یہودیوں کے  آگے  شہادت رہے  تھے  کہ سیدنا عیسیٰ ہی مسیح ہیں۔ (۶) جب لوگ مخالفت  کرنے  اور کفر بکنے  لگے  تو آپ نے  اپنے  کپڑے  جھاڑ کر ان سے  فرمایا  تمہارا خون تمہاری ہی گردن پر۔ میں پاک ہوں۔ اب سے  مشرکین کے  پاس جاؤں گا۔ (۷) پس وہاں سے  تشریف لے  گئے  اور حضرت ططس یوستس نام ایک خدا پرست کے  گھر تشریف لے  گئے  جو عبادت خانہ سے  ملا ہوا تھا۔ (۸) اور عبادت خانہ کا امام کرسپس اپنے  تمام گھرانے  سمیت  پروردگار پر ایمان لایا اور بہت سے  کرنتھی سن کر ایمان لائے  اور اصطباغ لیا۔ (۹) اور پروردگار نے  رات کو کشف میں حضرت پولوس سے  فرمایا کہ خوف نہ کرو بلکہ کہے  جاؤ اور چپ نہ رہو۔ (۱۰) اس لئے  کہ میں تمہارے  ساتھ ہوں اور کوئی  شخص تم پر حملہ کر کے  ضرر نہ پہنچا سکے  گا کیونکہ اس شہر میں میرے  بہت سے  لوگ ہیں۔ (۱۱) پس آپ ڈیڑھ برس ان میں رہ کر پروردگار کا کلام سکھاتے  رہے۔ 
	(۱۲) جب گلیو اخیہ کا صوبہ دار تھا۔ یہودی ایکا کر کے  حضرت پولوس پر دھاوا بول دیا اور آپ کو عدالت لے  جا کر کہنے  لگے  کہ یہ شخص لوگوں کو ترغیب دیتا ہے  کہ شریعت کے  برخلاف پروردگار کی عبادت کریں۔ (۱۴) جب حضرت پولوس نے  بولنا چاہا تو گلیو نے  یہودیوں سے  کہا اے  یہودیو! اگر کچھ ظلم یا بڑی شرارت کی بات ہوتی تو واجب تھا کہ میں صبر کر کے  تمہاری سنتا۔ (۱۵) لیکن جب یہ ایسے  سوال ہیں جو لفظوں اور ناموں اور خاص تمہاری شریعت  سے  علاقہ رکھتے  ہیں تو تم ہی جانو۔ میں ایسی  باتوں کا منصف بننا نہیں چاہتا۔ (۱۶) اور اس نے  انہیں عدالت سے  نکلوا دیا۔ (۱۷) پھر سب لوگوں نے  عبادت خانہ کے  امام سو ستھنیس کو پکڑ کر عدالت  کے  سامنے مارا مگر گلیو نے  ان باتوں کی کچھ پروانہ کی۔ 
انطاکیہ  کو واپسی
	(۱۸)پس حضرت پولوس بہت دن رہ کر برادرانِ دین سے  رخصت ہوئے  اور چونکہ آپ نے  منت مانی تھی۔ اس لئے  کنخرییہ میں سر منڈایا اور جہاز پر سوریہ کو روانہ ہوئے  اور پرسکلہ اور اکولہ آپ کے  ساتھ تھے۔ (۱۹) اور افسس میں پہنچ کر آپ نے  انہیں وہاں چھوڑا اور عبادت خانہ میں جا کر   یہودیوں سے  بحث کرنے  لگے۔ (۲۰) جب انہوں نے آپ سے  درخواست  کی کہ اور کچھ عرصہ ہمارے  ساتھ قیام کیجئے  تو آپ نے  منظور نہ کیا۔ (۲۱) بلکہ یہ کہہ کر ان سے  رخصت ہوئے  کہ اگر پروردگار نے  چاہا تو تمہارے  پاس پھر آؤں گا اور افسس سے  جہاز پر روانہ ہوئے۔ (۲۲) پھر قیصر  یہ میں اتر کر  یروشلیم کو تشریف لے  گئے  اور جماعت کو سلام کر کے  انطاکیہ میں تشریف لائے۔ (۲۳) اور چند روز وہاں قیام کیا اور وہاں سے  روانہ ہوئے  اور ترتیب وار گلتیہ  کے  علاقہ اور فروگیہ سے  گزرتے  ہوئے  سب صحابہ کرام کو مضبوط کرتے  گئے۔ 
حضرت اپلوس افسس اور کرنتھس میں 
	(۲۴)پھر حضرت اپلوس نام ایک یہودی اسکندر یہ کی پیدائش خوش تقریر اور کلامِ الٰہی کے  ماہر افسس میں پہنچے۔ (۲۵) آپ نے  پروردگار کی راہ کی تعلیم پائی تھی اور روحانی جوش کلام کرتے  اور سیدنا عیسیٰ کی بابت بابت صحیح صحیح  تعلیم دیتے  تھے  مگر صرف حضرت یحییٰ ہی کے  اصطباغ سے  واقف تھے۔ (۲۶) آپ عبادت خانہ میں دلیری سے  وعظ کرنے  لگے  مگر پرسکلہ اور اکولہ آپ کی باتیں سن کر اپنے  گھر لے  گئے  اور آپ کو پروردگار کی راہ اور زیادہ صحت سے  بتائی۔ جب آپ نے  ارادہ کیا کہ پار اتر کر اخیہ کو جائیں  تو برادرانِ دین نے  آپ کی ہمت بڑھا کر صحابہ کرام کو لکھا کہ آپ سے  اچھی طرح ملنا۔ آپ نے  وہاں پہنچ کر ان لوگوں کی بڑی مدد کی جو پروردگار کی مہربانی کے  سبب  سے  ایمان لائے  تھے۔ (۲۸) کیونکہ آپ کلامِ الٰہی سے  سیدنا عیسی ٰ کا مسیح ہونا ثابت کر کے  بڑے  زور شور سے  یہودیوں کو علانیہ قائل کرتے  رہے۔ 


رکوع ۱۹: حضرت پولوس افسس میں

	(۱)اور جب حضرت اپلوس کرنتھس میں تھے  تو ایسا ہوا کہ حضرت پولوس اوپر کے  علاقہ سے  گزر کر افسس میں تشریف لائے  اور برادرانِ دین کو دیکھ کر۔ (۲) ان سے  فرمایا کہ کیا تم نے  ایمان لاتے  وقت روحِ پاک پایا انہوں نے  آپ سے  کہا کہ ہم نے  تو سنا بھی نہیں کہ روحِ پاک نازل ہوا ہے۔ (۳)آپ نے  ان سے  فرمایا تم نے  کس کا اصطباغ لیا؟ انہوں نے  کہا یحییٰ کا اصطباغ۔ (۴) حضرت پولوس نے  کہا یحییٰ نے  لوگوں کو یہ کہہ کر توبہ کا اصطباغ دیا کہ جو میرے  پیچھے  آنے  والا ہے  اس پر یعنی سیدنا عیسیٰ پر ایمان لانا۔ (۵)انہوں نے  یہ سن کر سیدنا عیسیٰ مسیح کے  نام کا اصطباغ لیا۔ (۶) جب حضرت پولوس نے  ان پر ہاتھ رکھے  تو روحِ پاک ان پر نازل ہوا اور وہ طرح طرح کی زبانیں  بولنے  اور نبوت کرنے  لگے۔ (۷)اور وہ سب تخمیناً بارہ آدمی تھے۔ 
	(۸)پھر آپ عبادت خانہ میں جا کر تین مہینے  تک دلیری سے  بولتے  اور دینِ الٰہی کی بابت بحث کرتے  اور لوگوں کو قائل کرتے  رہے۔ (۹)لیکن جب بعض سخت دل اور نا فرمان ہو گئے  بلکہ لوگوں کے  سامنے  پروردگار کی راہ کو برا کہنے  لگے  تو آپ نے  ان سے  کنارہ کر کے  برادرانِ دین کو الگ کر لیا اور ہر روز ترنس کے  مدرسہ میں بحث کیا کرتے  تھے۔ (۱۰) دو برس تک یہی ہوتا رہا۔ یہاں تک کہ آسیہ کے  رہنے  والوں کیا یہودی کیا مشرکین سب نے  پروردگار کا کلام سنا۔ 
سکوا کے  بیٹے  
(۱۱)اور پروردگار حضرت پولوس سے  خاص خاص معجزے  دکھاتے  تھے۔ (۱۲)یہاں تک کہ رومال اور پٹکے  آپ کے  بدن سے  چھوئے  ہوئے  ہوتے  تھے  بیماروں پر ڈالے  جاتے  تھے  اور ان کی بیماریاں جاتی رہتی تھیں اور بری روحیں ان میں سے نکل جاتی تھیں۔ (۱۳)مگر بعض یہودیوں نے  جو جھاڑ پھونک کرتے  پھرتے  تھے یہ اختیار کیا کہ جن میں بری روحیں ہوں ان پر سیدنا عیسیٰ کا نام یہ کہہ کر پھونکیں کہ جس عیسیٰ کی پولوس تبلیغ کرتا ہے  میں تم کو اسی کی قسم دیتا ہوں۔ (۱۴) اور سکوا یہودی امام اعظم کے  سات بیٹے  ایسا کیا کرتے  تھے۔ (۱۵) بری روح نے  جواب میں ان سے  کہا کہ  عیسیٰ کو تو میں جانتی ہوں اور پولوس سے  بھی واقف ہوں مگر تم کون ہو؟ (۱۶) اور وہ شخص جس پر بری روح تھی کہ کود کر ان پر جا پڑا اور دونوں پر غالب آ کر ایسی زیادتی کی کہ وہ ننگے  اور زخمی ہو کر اس گھر سے  نکل بھاگے۔ (۱۷) اور یہ بات افسس کے  سب رہنے  والے  یہودیوں اور مشرکین کو معلوم ہو گئی۔ پس سب پر خوف چھا گیا اور سیدنا عیسیٰ کے  نام کی بزرگی ہوئی۔ (۱۸)اور جو ایمان لائے  تھے  ان میں سے  بہتیروں نے  آ کر اپنے  اپنے  کاموں کا اقرار اور اظہار کیا۔ (۱۹) اور بہت سے  جادوگروں نے  اپنی اپنی کتابیں اکٹھی کر کے  سب لوگوں کے  سامنے جلا دیں اور جب ان کی قیمت کا حساب ہوا تو پچاس ہزار روپے  کی نکلیں۔ (۲۰) اسی طرح پروردگار کا کلام زور پکڑ کر پھیلتا اور غالب ہوتا گیا۔ 
افسس میں فساد
	(۲۱)جب یہ ہو چکا تو حضرت پولوس نے  جی میں ٹھانا کہ مکدنیہ اور اخیہ سے  ہو کر یروشلیم کو تشریف لے  جائیں گے  اور فرمایا کہ :
وہاں جانے  کے  بعد مجھے  رومہ بھی دیکھنا ضرور ہے۔ (۲۲) پس اپنے  خدمت گزاروں میں سے  دو شخص یعنی حضرت تیمتھیس اور  حضرت اراستس کو مکدینہ میں بھیج کر آپ کچھ عرصہ آسیہ میں رہے۔ 
	(۲۳)اس وقت اس طریق کی بابت بڑا فساد اٹھا۔ (۲۴) کیونکہ دیمیتریس نام ایک سنار تھا جو ارتمس کے  روپہلے  مندر بنوا کر  اس پیشہ والوں کو بہت کام دلواتا تھا۔ (۲۵)اس نے  ان کو اور ان کے  متعلق اور پیشہ والوں کو جمع کر کے  کہا اے  لوگو ! تم جانتے  ہو کہ ہماری آسودگی اسی کام کی بدولت ہے۔ (۲۶)اور تم دیکھتے  ہو سنتے  ہو کہ صرف افسس ہی نہیں بلکہ تقریباً  تمام آسیہ میں اس پولوس نے  بہت سے  لوگوں کو یہ کہہ کر  قائل اور گمراہ کر دیا ہے  کہ جو ہاتھ کے  بنائے  ہوئے  ہیں وہ اللہ و تبارک تعالی ٰ نہیں ہیں۔ (۲۷)پس صرف یہی خطرہ نہیں کہ ہمارا پیشہ بے  قدر ہو جائے  گا بلکہ بڑی دیوی ارتمس کا مندر بھی نا چیز  ہو جائے  گا اور جسے  تمام آسیہ اور ساری  دنیا پوجتی ہے  خود اس کی بھی عظمت جاتی رہے  گی۔ (۲۸)وہ یہ سن کر قہر سے  بھر گئے  اور چلا چلا کر کہنے  لگے  کہ افسیوں کی ارتمس بڑی ہے۔ (۲۹) اور تمام شہر میں ہلچل پڑ گئی اور لوگوں نے  گیس اور ارسترخس مکدنیہ والوں کو جو حضرت پولوس کے  ہم سفر تھے  پکڑ لیا اور ایک دل ہو کر تماشا گاہ کو دوڑے۔ (۳۰) جب حضرت پولوس نے  مجمع میں جانا چاہا تو برادرانِ دین نے  جانے  نہ دیا۔ (۳۱) اور آسیہ کے  حاکموں میں سے  آپ کے  بعض دوستوں نے  آدمی بھیج کر آ پ کی منت کی کہ تماشا گاہ میں جانے  کی جرات نہ کیجئے  گا۔ (۳۲)اور بعض کچھ چلائے  اور بعض کچھ کیونکہ مجلس درہم برہم ہو گئی تھی اور اکثر لوگوں کو یہ بھی خبر نہ تھی کہ ہم کس لئے  اکٹھے  ہوئے  ہیں۔ (۳۳) پھر انہوں نے  اسکندر کو جسے  یہودی پیش کرتے  تھے  بھیڑ میں سے  نکال کر آگے  کر دیا اور اسکندر نے  ہاتھ سے  اشارہ کر کے  مجمع کے  سامنے  عذر بیان کرنا چاہا۔ (۳۴) جب انہیں معلوم ہوا کہ  یہ یہودی ہے  تو سب ہم آواز ہو کر کوئی دو گھنٹے  تک چلاتے  رہے  کہ افسیوں کی ارتمس بڑی ہے۔ (۳۵)پھر شہر کے  محرر نے  لوگوں کو ٹھنڈا کر کے  کہا اے  افسیو ! کون سا آدمی نہیں جانتا کہ افسیوں کا شہر بڑی دیوی ارتمس کے  مندر اور اُس مورت کا محافظ ہے  جو زیوس کی طرف سے  گری تھی ؟(۳۶) پس جب کوئی ان باتوں کے  خلاف نہیں کہہ سکتا تو واجب ہے  کہ تم اطمینان سے  رہو اور بے  سوچے  کچھ نہ کرو۔ (۳۷) کیونکہ یہ لوگ جن کو تم یہاں لائے  ہو نہ مندر کو لوٹنے  والے  ہیں نہ ہماری دیوی کی بدگوئی کرنے  والے۔ (۳۸)پس اگر دیمیترس اور اس کے  ہم پیشہ کسی پر دعویٰ رکھتے  ہوں تو عدالت کھلی ہے  اور صوبہ دار موجود ہیں۔ ایک دوسرے  پر نالش کریں۔ (۳۹) اور اگر تم کسی اور امر کی تحقیقات چاہتے  ہو تو باضابطہ مجلس میں فیصلہ ہو گا۔ (۴۰) کیونکہ آج کے  بلوے  کے  سبب سے  ہمیں اپنے  اوپر نالش ہونے  کا اندیشہ ہے  اس لئے  کہ اس کی کوئی وجہ نہیں ہے  اور اس صورت میں ہم اس ہنگامہ کی جواب دہی نہ کر سکیں گے (۴۱)یہ کہہ کر اس نے  مجلس کو برخاست کیا۔ 


رکوع ۲۰: حضرت پولوس ؑ  کی مکدنیہ اور یونان کو واپسی

	(۱)جب شور وغل موقوف ہو گیا تو حضرت پولوس نے  اپنے  خدمت گزاروں کو بلوا کر نصیحت کہ اور ان سے  رخصت ہو کر مکدونیہ کو روانہ ہوئے۔ (۲) اور اس علاقہ سے  گزر کر اور انہیں بہت نصیحت کر کے  یونان میں تشریف لائے۔ (۳) جب تین مہینے  رہ کر سوریہ کی طرف جہاز پر روانہ ہونے  کو  تھے  تو یہودیوں نے  آپ کے  برخلاف  سازش کی۔ پھر آپ نے  یہ فیصلہ کیا کہ مکدنیہ ہو کر واپس جائے۔ (۴) اور پرُس کا بیٹا سوپترس جو بیریہ کا تھا تھسلنکیوں میں سے  ارسترخس اور سکندس اور گیس جو دربے  کا تھا اور تیمتھیس اور آسیہ کا تخکس اور ترفمس آسیہ تک اس کے  ساتھ گئے۔ (۵)یہ آگے  جا کر تروآس میں ہماری راہ دیکھتے  رہے۔ (۶) اور عیدِ فطیر کے  دنوں کے  بعد ہم فلپی سے  جہاز پر روانہ ہو کر پانچ دن کے  بعد تروآس میں ان کے  پاس پہنچے  اور سات دن وہیں رہے۔ 
حضرت پولوس کا تروآس کو آخری سفر
	(۷)ہفتہ کے  پہلے  دن جب ہم روٹی توڑنے  کے  لئے  جمع ہوئے  تو حضرت پولوس نے  دوسرے  دن روانہ ہونے  کا ارادہ کر کے  ان سے  باتیں کیں اور آدھی رات تک کلام کرتے  رہے۔ (۸) جس بالا خانہ پر ہم جمع تھے  اس میں بہت سے  چراغ جل رہے  تھے۔ (۹) اور توتخس نام ایک جوان کھڑکی میں بیٹھا تھا۔ اس پر نیند کا بڑا غلبہ تھا اور جب حضرت پولوس زیادہ دیر تک باتیں کرتے  رہے  تو وہ نیند کے  غلبہ میں تیسری منزل سے  گر پڑا اور اٹھایا گیا تو مردہ تھا۔ (۱۰) حضرت پولوس اتر کر اس سے  لپٹ گئے  اور گلے  لگا کر فرمایا کہ گھبراؤ نہیں۔ اس میں جان ہے۔ (۱۱) پھر اوپر جا کر روٹی توڑی اور کھا کر اتنی دیر تک ان سے  باتیں کرتے  رہے  کہ پو پھٹ گئی۔ پھر آپ روانہ ہو گئے۔ (۱۲)اور وہ اس لڑکے  کو جیتا لائے  اور ان کی بڑی تسلی ہوئی۔ 
تروآس سے  میلیتس کی جانب
	(۱۳)ہم جہاز تک آگے  جا کر اس ارادہ سے  اسس کو روانہ ہوئے  کہ وہاں پہنچ کر حضرت پولوس کو اپنے  ہمراہ کر لیں کیونکہ آپ نے  پیدل جانے  کا ارادہ کر کے  یہی تجویز کی تھی۔ (۱۴) پس جب آپ اسس میں ہمیں ملے  تو ہم آپ کو روانہ کر کے  متلینے  میں آئے۔ (۱۵) اور وہاں سے  جہاز پر روانہ ہو کر دوسرے  دن خیس کے  سامنے  پہنچے  اور تیسرے  دن سامس تک آئے  اور اگلے  دن میلیتس میں آ گئے۔ (۱۶) کیونکہ حضرت پولوس نے  یہ ٹھان لیا تھا کہ افسس کے  پاس سے  گزریں ایسا نہ ہو کہ آپ کو آسیہ میں دیر لگے۔ اس لئے  کہ آپ جلدی کرتے  تھے  کہ اگر ہو سکے  تو پنتکست کا دن یروشلیم میں ہو۔ 
افسس کے  بزرگوں کو الوداعی پیغام
	(۱۷)اور آ پ نے  میلیتس سے  افسس میں کہلا بھیجا اور جماعت کے  بزرگوں کو بلایا۔ (۱۸) جب وہ آپ کے  پاس آئے  تو ان سے  فرمایا:
	تم خود جانتے  ہو کہ پہلے  ہی دن سے  کہ میں نے  آسیہ میں قدم رکھا ہر وقت تمہارے  ساتھ کس طرح رہا۔ (۱۹) یعنی دیانتداری سے  اور آنسو بہا بہا کر اور ان آزمائیشوں میں جو یہودیوں کی سازش کے  سبب سے  مجھ پر واقع ہوئیں پروردگار کی خدمت کرتا رہا۔ (۲۰) اور جو جو باتیں تمہارے  فائدہ کی تھیں ان کے  بیان کرنے  اور علانیہ اور گھر گھر سکھانے  سے  کبھی نہ جھجکا۔ (۲۱)بلکہ یہودیوں اور مشرکین کے  روبرو گواہی دیتا رہا کہ پروردگار کے  سامنے  توبہ کرنا اور ہمارے  آقا و مولا سیدنا عیسیٰ پر ایمان لانا چاہیے۔ (۲۲) اب دیکھو میں روحِ الٰہی میں بندھا ہوا یروشلیم کو جاتا ہوں اور نہ معلوم کہ وہاں مجھ پر کیا کیا گزرے۔ (۲۳) سوا اس کے  کہ روحِ حق تعالیٰ ہر شہر میں شہادت دے  دے  کر مجھ سے  فرماتی ہے  کہ قید اور مصیبتیں  میرے  لئے  تیار ہیں۔ (۲۴) لیکن میں اپنی جان کو عزیز  نہیں سمجھتا کہ اس کی کچھ قدر کروں بمقابلہ اس کے  کہ اپنا دور اور وہ خدمت جو سیدنا عیسیٰ مسیح سے  پائی ہے  پوری کروں یعنی پروردگار کی مہربانی کی خوشخبری کی شہادت دوں۔ (۲۵) اور اب دیکھو میں جانتا ہوں کہ  تم سب جن کے  درمیان میں دین کی تبلیغ کرتا پھرا میرا منہ پھر نہ دیکھو گے۔ (۲۶) پس میں آج کے  دن تمہیں قطعی کہتا ہوں کہ  سب آدمیوں کے  خون سے  پاک ہوں۔ (۲۷) کیونکہ میں پروردگار کی ساری مرضی تم سے  پورے  طور پر بیان کرنے  سے  نہ جھجکا۔ (۲۸) پس اپنی اور اس سارے  گلہ کی خبر داری کرو جس کا روحِ الٰہی نے  تمہیں نگہبان ٹھہرایا تاکہ پروردگار کی جماعت  کی گلہ بانی کرو جسے  اس نے  خاص اپنے  خون سے  مول لیا۔ (۲۹) میں یہ جانتا ہوں کہ میرے  جانے  کے  بعد پھاڑنے  والے  بھیڑئیے  تم میں آئیں گے  جنہیں گلہ پر کچھ ترس نہ آئے  گا۔ (۳۰) اور خود تم میں سے  ایسے  آدمی اٹھیں جو الٹی الٹی باتیں کہیں گے  تاکہ اہلِ ایمان کو اپنی طرف کھینچ لیں۔ (۳۱)اس لئے  جاگتے  رہو اور یاد  رکھو کہ میں تین برس تک رات دن آنسو بہا بہا کر ہر ایک کو سمجھانے  سے  باز  نہ آیا۔ (۳۲) اب میں تمہیں  پروردگار اور اس کی مہربانی کے  کلام کے  سپرد کرتا ہوں جو تمہاری ترقی کر سکتا ہے  اور تمام پارساؤ میں شریک کر کے  میراث دے  سکتا ہے۔ (۳۳) میں نے  کسی کی چاندی یا سونے  یا کپڑے  کا لالچ نہیں کیا۔ (۳۴)تم آپ جانتے  ہو کہ انہی ہاتھوں نے  میری اور میرے  ساتھیوں کی حاجتیں  رفع کیں۔ (۳۵) میں نے  تم کو سب باتیں کر کے  دکھا دیں کہ اس طرح محنت کر کے  کمزوروں کا سنبھالنا اور سیدنا عیسیٰ مسیح کی باتیں یاد رکھنا چاہیے کہ انہوں نے  خود فرمایا دینا لینے  سے  باعثِ برکت ہے  (۳۶)حضرت پولوس نے  یہ کہہ کر گھٹنے  ٹیکے  اور ان سب کے  ساتھ دعا کی۔ (۳۷)اور وہ سب بہت روئے  اور حضرت پولوس کے  گلے  لگ لگ کر آپ کے  بوسے  لئے۔ (۳۸) اور خاص اس بات پر غمگین تھے  جو آپ نے  کہی تھی کہ تم پھر میرا منہ نہ دیکھو گے۔ پھر آپ کو جہاز تک پہنچایا۔ 


رکوع ۲۱: یروشلیم کی جانب سفر

	(۱) اور جب ہم ان سے  بمشکل جدا ہو کر جہاز پر روانہ ہوئے  تو ایسا ہوا کہ سیدھی راہ سے  کوس میں آئے  اور دوسرے  دن ردس میں اور وہاں سے  پترہ میں۔ (۲) پھر ایک جہاز سیدھا فینیکے  کو جاتا ہوا ملا اور اس پر سوار ہو کر روانہ ہوئے۔ (۳)جب کپرس نظر آیا تو اسے  بائیں ہاتھ چھوڑ کر  سوریہ کو چلے  اور صور میں اترے  کیونکہ وہاں جہاز کا مال اتارنا تھا۔ (۴)جب  خدمت گزاروں کو تلاش کر لیا تو ہم سات روز وہاں رہے۔ انہوں نے  روحِ الٰہی کے  ذریعہ  حضرت پولوس سے  کہا کہ آپ یروشلیم میں قدم نہ رکھے۔ (۵) اور جب دو دن گزر گئے  تو ایسا ہوا کہ ہم نکل کر روانہ ہوئے  اور سب نے  بیویوں اور بچوں سمیت ہم کو شہر کے  باہر تک پہنچایا۔ پھر ہم نے  سمند رکے  کنارے  گھٹنے  ٹیک کر دعا کی۔ (۶) اور ایک دوسرے  سے  وداع ہو کر ہم تو جہاز پر روانہ ہوئے  اور وہ اپنے  اپنے  گھر واپس چلے  گئے۔ 
(۷) اور ہم صور سے  جہاز کا سفر تمام کر کے  پتلمیس میں پہنچے  اور برادرانِ دین کو سلام کیا اور ایک دن ان کے  ساتھ رہے۔ (۸) دوسرے  دن ہم روانہ ہو کر قیصریہ میں آئے  اور حضرت فلپس مبشر کے  گھر جو ان ساتوں میں سے  تھا اتر کر ان کے  ساتھ رہے۔ (۹) ان کی چار کنواریاں بیٹیاں تھیں جو نبوت کرتی تھیں۔ (۱۰) اور جب ہم وہاں بہت روز رہے  تو اگبس نام ایک نبی یہودیہ سے  آیا۔ (۱۱) اس نے  ہمارے پاس آ کر حضرت پولوس کا کمر بند لیا اور اپنے  ہاتھ پاؤں باندھ کر کہا روحِ الہی یوں فرماتا ہے  کہ جس شخص کا یہ کمر بند ہے  اس کو یہودی یروشلیم میں اسی طرح باندھیں گے  اور مشرکین کے  ہاتھ میں حوالہ کریں گے۔ (۱۲) جب یہ سنا تو ہم نے  اور وہاں کے  لوگوں نے  حضرت پولوس کی منت کی کہ  یروشلیم کو نہ تشریف لے  جائیں۔ (۱۳)مگر آپ نے  جواب دیا کہ  تم کیا کرتے  ہو؟ کیوں رو رو کر میرا دل توڑتے  ہو؟ میں تو یروشلیم میں سیدنا عیسیٰ مسیح کے  نام نہ صرف باندھے  جانے  بلکہ مرنے  کو بھی تیار ہوں۔ (۱۴) جب آپ نے  نہ مانا تو ہم یہ کہہ کر چپ ہو گئے  کہ رضا الٰہی پوری ہو۔ 
	(۱۵) ان دنوں کے  بعد ہم اپنے  سفر کا اسباب تیار کر کے  یروشلیم کو گئے۔ (۱۶) اور قیصریہ سے  بھی بعض خدمت گزار ہمارے  ساتھ چلے  اور ایک پرانے  صحابی مناسون کپرسی کو ساتھ لے  آئیں تاکہ ہم ان کے  مہمان ہوں۔ 
حضرت یعقوب سے  ملاقات
	(۱۷) جب ہم یروشلیم میں پہنچے  تو برادرانِ دین بڑی خوشی کے  ساتھ سے  ملے۔ (۱۸) اور دوسرے  دن حضرت پولوس ہمارے  ساتھ حضرت یعقوب کے  پاس تشریف لے  گئے  اور سب بزرگ وہاں حاضر تھے۔ (۱۹) آپ نے  انہیں سلام کر کے  جو کچھ پروردگار نے  آپ کی خدمت سے  مشرکین میں کیا تھا مفصل بیان کیا۔ (۲۰) انہوں نے  یہ سن کر پروردگار کی تمجید کی۔ پھر آپ سے  کہا اے  بھائی آپ تو دیکھتے  ہیں کہ یہودیوں میں ہزارہا آدمی ایمان لے  آئے  ہیں اور وہ سب شریعت کے  بارے  میں سرگرم ہیں۔ (۲۱) اور ان کو آپ کے  بارے  میں سکھا دیا گیا ہے  کہ آپ مشرکین میں رہنے  والے  سب یہودیوں کو یہ کہہ کر حضرت  موسیٰؑ  سے  پھر جانے  کی تعلیم دیتے  ہیں کہ نہ اپنے لڑکوں کا ختنہ کرو نہ موسوی رسموں پر چلو۔ (۲۲) پس کیا کیا جائے  ؟ لوگ ضرور سنیں گے  کہ آپ آئے  ہیں۔ (۲۳)اس لئے  جو ہم آپ سے  کہتے  ہیں وہ کیجئے۔ ہمارے  ہاں چار آدمی ایسے  ہیں جنہوں نے  منت مانی ہے۔ (۲۴) انہیں لے  کر اپنے  آپ کو ان کے  ساتھ پاک کریں اور ان کی طرف سے  کچھ خرچ کریں تاکہ وہ سر منڈائیں تو سب جان لیں گے  کہ جو باتیں انہیں آپ کے  بارے  میں سکھائی گئی ہیں ان کی کچھ اصل نہیں بلکہ  آپ تو خود بھی شریعت  پر عمل کر کے  پرہیزگاری سے  چلتے  ہیں۔ (۲۵) مگر مشرکین میں سے  جو ایمان لائے  ان کی بابت  ہم نے  یہ فیصلہ کر کے  لکھا تھا کہ وہ صرف معبودوں کی قربانی کے  گوشت سے  اور لہو اور گلا گھونٹے  ہوئے  جانوروں اور حرام کاری سے  اپنے  آپ کو بچائے  رکھیں۔ (۲۶) اس پر حضرت پولوس نے  ان آدمیوں کے  لے  کر اور دوسرے  دن اپنے  آپ کو ان کے  ساتھ پاک کر کے  بیت اللہ میں تشریف لے  گئے  اور خبر دی کہ جب تک ہم میں سے  ہر ایک نذر نہ چڑھائی جائے  پاکیزگی کے  دن پورے  کریں گے۔ 
بیت اللہ میں گرفتاری
	(۲۷) جب وہ سات دن پورے  ہونے  کو تھے  تو آسیہ کے  یہودیوں نے  آپ کو بیت اللہ میں دیکھ کر سب لوگوں میں ہلچل مچائی اور یوں چلاّ کر آپ کو پکڑ لیا۔ (۲۸) کہ اے  اسرائیلیو! مدد کرو۔ یہ وہی آدمی ہے  جو ہر جگہ سب آدمیوں کو امت اور شریعت اور اس مقام کے  خلاف تعلیم دیتا ہے  بلکہ اس نے  مشرکین کو بھی بیت اللہ میں لا کر اس پاک مقام کو ناپاک کیا ہے۔ (۲۹) کیونکہ انہوں نے  اس سے  پہلے  ترفمس افسی کو آپ کے  ساتھ شہر میں دیکھا تھا۔ اسی کی بابت انہوں نے  خیال کیا کہ حضرت پولوس اسے  بیت اللہ میں لے  آئے  ہیں۔ (۳۰) اور تمام شہر میں ہلچل پڑ گئی اور لوگ دوڑ کر جمع ہوئے  اور حضرت پولوس کو پکڑ کر بیت اللہ سے  باہر گھسیٹ کر لے  گئے  اور فوراً دروازے  بند کر لئے  گئے۔ (۳۱) جب وہ آپ کو قتل کرنا چاہتے  تھے  تو اوپر سپاہ کے  قائد کے  پاس خبر پہنچی کہ تمام یروشلیم میں کھلبلی پڑ گئی ہے۔ (۳۲) وہ اسی دم سپاہیوں اور صوبہ داروں کو لے  کر ان کے  پاس نیچے  دوڑ آیا اور وہ پلٹن کے  سردار اور سپاہیوں کو دیکھ کر حضرت پولوس کی مار پیٹ سے  باز آئے۔ (۳۳) اس پر سپاہ کے  قائد نے  نزدیک آ کر آپ کو گرفتار کیا اور دو زنجیروں سے  باندھنے  کا حکم دے  کر پوچھنے  لگا کہ یہ کون ہے  اور اس نے  کیا کیا ہے  ؟ (۳۴) بھیڑ میں سے  بعض کچھ چلائے  اور بعض کچھ۔ پس جب ہلڑ کے  سبب کچھ حقیقت  دریافت نہ کر سکا تو حکم دیا کہ آپ کو قلعہ میں لے  جائیں۔ (۳۵) جب سیڑھیوں پر پہنچے  تو بھیڑ کی زبردستی کے  سبب سے  سپاہیوں کو آپ کو اٹھا کر لے  جاناپڑا۔ (۳۶) کیونکہ لوگوں کی بھیڑ یہ چلاتی ہوئی آپ کے  پیچھے  پڑی کہ آپ کا کام تمام کریں۔ 
حضرت پولوس اپنا دفاع کرتے  ہیں 
	(۳۷) اور جب حضرت پولوس کو قلعہ کے  اندر لے  جانے  کو تھے  آپ نے  سپاہ کے  قائد سے  فرمایا کیا مجھے  اجازت ہے  کہ تم سے  کچھ کہوں ؟اس نے  کہا کیا تم یونانی جانتے  ہو؟ (۳۸) کیا تم وہ مصری نہیں جو اس سے  پہلے  غازیوں میں سے  چار ہزار آدمیوں کو باغی کر کے  جنگل میں لے  گیا؟ (۳۹) حضرت پولوس نے  فرمایا میں یہودی آدمی کلکیہ کے  مشہور شہر ترسس کا باشندہ ہوں۔ میں تمہاری منت کرتا ہوں کہ مجھے  لوگوں سے  بولنے  کی اجازت دو۔ (۴۰) جب اس نے  آپ کو اجازت دی تو حضرت پولوس نے  سیڑھیوں پر کھڑے  ہو کر لوگوں کو ہاتھ سے  اشارہ کیا۔ جب وہ چپ چاپ ہو گئے  تو عبرانی زبان میں یوں فرمانے  لگے  کہ۔ 


رکوع ۲۲

 (۱) اے  بھائیو! اور بزرگو ! میرا عذر سنو جو ابت سے  بیان کرتا ہوں۔ 
(۲)جب انہوں نے  سنا کہ ہم سے  عبرانی زبان میں بولتے  ہیں تو اور بھی چپ چاپ ہو گئے۔ پس آپ نے  فرمایا:
(۳)میں یہودی ہوں اور کلکیہ کے  شہر ترسس میں پیدا ہوا مگر میری تربیت  اس شہر میں امام گملی ایل کے  قدموں میں ہوئی اور میں نے  باپ دادا کی شریعت کی خاص پابندی کی تعلیم پائی اور پروردگار کی راہ میں ایسا سرگرم تھا جیسے  تم سب آج کے  دن ہو۔ (۴) چنانچہ میں مردوں اور عورتوں کو باندھ باندھ کر اور قید خانہ میں ڈال ڈال کر مسیحی طریق والوں کو یہاں تک ستایا کہ مروا بھی ڈالا۔ (۵) چنانچہ امامِ اعظم اور سب بزرگ میرے  گواہ ہیں کہ ان سے  میں برادرانِ دین کے  نام خط لے  کر دمشق کو روانہ ہوا تاکہ  جتنے  وہاں ہوں انہیں بھی باندھ کر یروشلیم میں سزا دلانے  کو لاؤں۔ 
حضرت پولوس اپنی شہادت دیتے  ہیں 
(۶) جب میں سفر کرتا کرتا دمشق کے  نزدیک پہنچا تو ایسا ہوا کہ دوپہر کے  قریب یکایک ایک بڑا نور۔ آسمان سے  میرے  گرد آ چمکا۔ (۷) اور میں زمین پر گر پڑا اور یہ آواز سنی کہ اے  ساؤل اے  ساؤل ! تم مجھے  کیوں ستاتے  ہو؟ میں نے  جواب دیا کہ اے  مولا آپ کون ہیں ؟ انہوں نے  جواب میں مجھ سے  فرمایا کہ میں عیسیٰ مسیح ہوں جسے  تم ستاتے  ہو؟(۹)اور میرے  ساتھیوں نے  نور تو دیکھا لیکن جو مجھ سے  بولتے  تھے  ان کی آواز نہ سنی۔ (۱۰) میں نے  کہا اے  مولا میں کیا کروں ؟ مولا نے  مجھ سے  فرمایا اٹھ کر دمشق میں جاؤ۔ جو کچھ تمہارے کرنے  کے  لئے مقرر ہوا ہے  وہاں تم سے  سب کہا جائے  گا۔ (۱۱) جب مجھے  اس نور کی بزرگی کے  سبب سے  کچھ دکھائی نہ دیا تو میرے  ساتھی میرا ہاتھ پکڑ کر مجھے  دمشق میں لے  گئے۔ (۱۲) اور حننیاہ نام ایک شخص جو شریعت کے  موافق دین دار اور وہاں کے  سب رہنے  والے  یہودیوں کے  نزدیک پرہیزگار تھا۔ (۱۳) میرے  پاس آئے  اور کھڑے  ہو کر مجھ سے  کہا بھائی ساؤل پھر بینا ہو! اسی گھڑی  بینا ہو کر میں نے  انہیں دیکھا۔ (۱۴) انہوں نے  کہا کہ ہمارے  باپ دادا کے  رب نے  تم کو اس لئے  مقرر کیا ہے  کہ تم اس کی رضا کو جانو اور اس (یعنی سیدنا عیسیٰ ) عادل کو دیکھو اور اس کی آواز سنو۔ (۱۵)کیونکہ تم اس کی طرف سے  سب آدمیوں کے  سامنے  ان باتوں کے  گواہ ہو گے  جو تم نے  دیکھی اور سنی ہیں۔ (۱۶) اب کیوں دیر کرتے  ہو؟ اٹھ کر اصطباغ لو اور اس کا نام لے  کر اپنے  گناہوں کو دھو ڈالو۔ (۱۷) جب میں یروشلیم میں آ کر بیت اللہ میں دعا کر رہا تھا توا یسا ہوا کہ میں حالت وجد میں ہو گیا۔ (۱۸) اور ان ( یعنی سیدنا عیسی ٰ )کو دیکھا کہ مجھے  سے  فرماتے  ہیں جلدی کرو اور فوراً یروشلیم سے  نکل جاؤ کیونکہ وہ میرے  حق میں شہادت قبول نہ کریں گے۔ (۱۹) میں نے  کہا مولا وہ خود جانتے  ہیں کہ جو آپ پر ایمان لائے  ، میں ان کو قید کراتا اور جا بجا عبادت خانوں میں پٹواتا تھا۔ (۲۰) اور جب آپ کے  شہید ستفنس کا خون بہا یا جاتا تھا تو میں بھی وہاں کھڑا تھا اور اس کے  قتل پر راضی تھا اور اس کے  قاتلوں کے  کپڑوں کی حفاظت کرتا تھا۔ (۲۱) سیدنا عیسیٰ مسیح نے  مجھ سے  فرمایا کہ جاؤ۔ میں تمہیں مشرکین کے  پاس دور دور بھیجوں گا۔ 
	(۲۲)وہ اس تک تو حضرت پولوس کی سنتے  رہے۔ پھر بلند آواز سے  چلائے  کہ ایسے  شخص کو زمین پر سے  فنا کر دیں ! اس کا زندہ رہنا مناسب نہیں۔ (۲۳) جب وہ چلاتے  اور اپنے  کپڑے  پھینکتے  اور خاک اڑاتے  تھے۔ (۲۴)تو سپاہ کے  قائد نے  حکم دے  کر کہا کہ آپ کو قلعہ میں لے  جائیں اور کوڑے  مار کر آپ کا بیان لیں تاکہ مجھے  معلوم ہو کہ وہ کس سبب سے  آپ کی مخالفت میں یوں چلاتے  ہیں۔ (۲۵) جب انہوں نے  آپ کو تسموں سے  باندھ لیا تو حضرت پولوس نے  اس صوبہ دار سے  جو پاس کھڑا تھا کہا کیا تمہیں جائز ہے  کہ ایک رومی آدمی کے  کوڑے  مارو اور وہ بھی قصور ثابت کے  بغیر؟(۲۶) صوبہ دار یہ سن کر سپاہ کے  قائد کے  پاس گیا اور اسے  خبر دے  کر کہا تم کیا کرتے  ہو؟یہ تو رومی آدمی ہے۔ (۲۷) سپاہ کے  قائد  نے  آپ کے  پاس آ کر کہا مجھے  بتاؤ۔ کیا تم رومی ہو؟ آپ نے  فرمایا ہاں۔ (۲۸) سپاہ کے  قائد نے  جواب دیا کہ  میں نے  بڑی رقم دے  کر  رومی ہونے  کا رتبہ حاصل کیا۔ حضرت پولوس نے  کہا میں تو پیدائشی رومی ہوں۔ (۲۹)پس جو آپ کا بیان لینے  کو تھے  فوراً آپ سے  الگ ہو گئے  اور سپاہ کا قائد بھی یہ معلوم کر کے  ڈرگیا کہ جس کو میں نے  باندھا ہے  وہ رومی ہے۔ 
حضرت پولوس صدر عدالت کے  سامنے  
	(۳۰) صبح کو یہ حقیقت معلوم کرنے  کے  ارادہ سے  کہ یہودی آپ پر کیا الزام لگاتے  ہیں اس نے  آپ کو کھول دیا اور امامِ اعظم اور سب صدرِ عدالت والوں کو جمع ہونے  کا حکم دیا اور حضرت پولوس کو نیچے  لے  جا کر ان کے  سامنے  کھڑا کر دیا۔ 


رکوع ۲۳
     
     (۱)حضرت پولوس نے  صدر عدالت والوں کو غور سے  دیکھ کر فرمایا اے  بھائیو! میں نے  آج تک کمال نیک نیتی سے  پروردگار کے  واسطے  عمر گزاری ہے۔ (۲) امام اعظم حننیاہ نے  ان کو جو حضرت پولوس کے  پاس کھڑے  تھے  حکم دیاک آپ کو طمانچہ ماریں۔ (۳) حضرت پولوس نے  اس سے  فرمایا اے  سفیدی پھری ہوئی دیوار! پروردگار تمہیں مارے  گا۔ تم شریعت کے  موافق میرا انصاف کرنے  کو بیٹھو ہو اور کیا شریعت کے  برخلاف مجھے  مارنے  کا حکم دیتے  ہو؟ (۴) جو پاس کھڑے  تھے  انہوں نے  کہا کیا تم پروردگار کے  امامِ اعظم کو برا کہتے  ہو؟ (۵) حضرت پولوس نے  فرمایا اے  بھائیو!مجھے  معلوم نہ تھا کہ یہ امامِ اعظم ہیں کیونکہ لکھا ہے  کہ اپنی قوم کے  امام کو برا نہ کہو۔ (۶) جب حضرت پولوس نے  یہ معلوم کیا کہ بعض صدوقی ہیں اور بعض فریسی تو عدالت میں پکار کر فرمایا اے  بھائیو ! میں فریسی اور فریسیوں کی  اولاد ہوں۔ مردوں کی امید اور قیامت کے  بارے  میں مجھ پر مقدمہ ہو رہا ہے۔ (۷) جب آپ نے  یہ فرمایا تو فریسیوں اور صدوقیوں میں تکرار ہوئی اور حاضرین میں پھوٹ پڑ گئی۔ (۸) کیونکہ صدوقی تو کہتے  ہیں کہ نہ قیامت ہو گی نہ کوئی فرشتہ ہے  نہ روح مگر فریسی دونوں کا اقرار کرتے  ہیں۔ (۹) پس بڑا شور ہوا اور فریسیوں کے  فرقہ کے  بعض فقیہ اٹھے  اور یوں کہہ کر جھگڑنے  لگے  کہ ہم اس آدمی  میں کچھ برائی نہیں پاتے  اور اگر کسی روح یا فرشتہ نے  اس سے  کلام کیا ہو تو پھر کیا؟(۱۰) اور جب بڑی تکرار ہوئی تو سپاہ کے  قائد نے  اس خوف سے  کہ مبادا حضرت پولوس کے  ٹکڑے  کر دئیے  جائیں فوج کو حکم دیا کہ اتر کر آپ کو ان میں سے  زبردستی نکالیں اور قلعہ میں لے  آئیں۔ 
     (۱۱)اسی رات سیدنا عیسیٰ مسیح آپ کے  پاس آ کھڑے  ہوئے  اور فرمایا تسلی رکھو جیسے  تم نے  میری بابت یروشلیم میں شہادت دی ہے  ویسے  ہی تمہیں رومہ میں بھی میری شہادت دینا ہو گی۔ 
حضرت پولوس کے  قتل کی سازش
	(۱۲)جب دن ہوا تو یہودیوں نے  ایکا کر کے  اور لعنت کی قسم کہا کر کہ جب تک ہم پولوس کو قتل نہ کر لیں نہ کچھ کھائیں گے  نہ پئیں گے۔ (۱۳)اور جنہوں نے  آپس میں یہ سازش کی وہ چالیس سے  زیادہ تھے۔ (۱۴) پس انہوں نے  امامِ اعظم اور بزرگوں کے  پاس جا کر کہا کہ نے  سخت لعنت کی قسم کھائی ہے  کہ جب تک پولوس کو قتل نہ کر لیں کچھ نہ چکھیں گے۔ (۱۵) پس اب تم صدر عدالت والوں سے  مل کر سپاہ کے  قائد سے  عرض کرو کہ اسے  تمہارے  پاس لائے۔ گویا تم اس کے  معاملہ کی حقیقت  زیادہ دریافت کرنا چاہتے  ہو اور ہم اس کے  پہنچنے  سے  پہلے  اسے  مار ڈالنے  کو تیار ہیں۔ (۱۶) لیکن حضرت پولوس کا بھانجا ان کی گھات کا حال سن کر آیا اور قلعہ میں جا کر حضرت پولوس کو خبر دی۔ (۱۷) حضرت پولوس نے  صوبہ داروں میں سے  ایک کو بلا کر فرمایا اس جوان کو سپاہ کے  قائد کے  پاس لے  جاؤ۔ یہ اس سے  کچھ کہنا چاہتا ہے۔ (۱۸) پس اس نے  اس کو سپاہ کے  قائد کے  پاس لے  جا کر کہا کہ پولوس قیدی نے  مجھے  بلا کر درخواست کی کہ اس جوان کو آپ کے  پاس لاؤں کہ آپ سے  کچھ کہنا چاہتا ہے۔ (۱۹) سپاہ کے  قائد نے  اس کا ہاتھ پکڑ کر اور الگ لے  جا کر پوچھا کہ مجھ سے  کیا کہنا چاہتے  ہو ؟(۲۰) اس نے  کہا  یہودیوں نے  ایکا کیا ہے  کہ آپ سے  درخواست کریں کہ کل پولوس کو صدر عدالت میں لائے۔ گویا آپ اس کے  حال کی اور بھی تحقیقات کرنا چاہتے  ہیں۔ (۲۱) لیکن آپ ان کی نہ ماننا کیونکہ ان میں چالیس شخص سے  زیادہ ان کی گھات میں ہیں جنہوں نے لعنت کی قسم کھائی ہے  کہ جب تک انہیں مار نہ ڈالیں نہ کھائیں گے  نہ پئیں گے  اور اب وہ تیار ہیں۔ صرف آپ کے  وعدہ کا انتظار ہے۔ (۲۲) پس سپاہ کے  قائد نے  جوان کو یہ حکم دے  کر رخصت کیا کہ کسی سے  نہ کہنا کہ تم نے  مجھ پر ظاہر کیا۔ 
حضرت پولوس فیلکس حاکم (گورنر) کے  سامنے  
(۲۳)اور دو صوبہ داروں کو پاس بلا کر کہا کہ دو سپاہی اور ستر سوار اور دو سو نیزہ بردار پہر رات گئے  قیصریہ جانے  کو تیار رکھنا۔ (۲۴) اور حکم دیا کہ حضرت پولوس کی سواری کے  لئے  جانوروں کو بھی حاضر کریں تاکہ آپ کو فیلکس حاکم کے  پاس صحیح سلامت پہنچا دیں۔ (۲۵) اور اس مضمون کا خط لکھا۔ 
	(۲۶)کلودیس لوسیاس کا فیلکس بہادر حاکم کو سلام۔ (۲۷) اس شخص کو یہودیوں نے  پکڑ کر مار ڈالنا چاہا مگر جب مجھے  معلوم ہوا کہ یہ رومی ہے  تو فوج سمیت چڑھ گیا اور چھڑا لیا۔ (۲۸) اور اس بات کے  دریافت کرنے  کا ارادہ کر کے  وہ کس سبب سے  اس پر نالش کرتے  ہیں اسے  ان کی صدر عدالت میں لے  گیا۔ (۲۹) اور معلوم ہوا کہ وہ اپنی شریعت کے  مسئلوں کی بابت  اس پر نالش کرتے  ہیں لیکن اس پر کوئی ایسا الزام نہیں لگایا گیا کہ قتل یا قید کے  لائق ہو۔ (۳۰)اورجب مجھے  اطلاع ہوئی کہ اس شخص کے  برخلاف سازش ہونے  والی ہے  تو میں نے  اسے  فوراً آپ کے  پاس بھیج دیا ہے  اور اس کے  مدعیوں کو بھی حکم دے  دیا ہے  کہ آپ کے  سامنے  اس پر دعویٰ کریں۔ 
	(۳۱)پس سپاہیوں نے  حکم کے  موافق حضرت پولوس کو لے  کر راتوں رات انتیپترس میں پہنچا دیا۔ (۳۲) اور دوسرے  دن سواروں کو آپ کے  ساتھ جانے  کے  لئے  چھوڑ کر خود قلعہ کو روانہ ہوا۔ (۳۳) انہوں نے  قیصریہ میں پہنچ کر حاکم کو خط دئیے  اور حضرت پولوس کو بھی اس کے  آگے  حاضر کیا۔ (۳۴)اس نے  خط پڑھ کر پوچھا کہ یہ کس صوبہ کا ہے  ؟ اور یہ معلوم کر کے  کہ کلکیہ کا ہے۔ (۳۵) آپ سے  کہا کہ جب تمہارے  مدعی بھی حاضر ہوں گے  تو میں تمہارا مقدمے  کا فیصلہ کروں گا اور آپ کو ہیرودیس کے  قلعہ میں قید رکھنے  کا حکم دیا۔ 


رکوع ۲۴: یہودیوں کی الزام تراشی

	(۱) پانچ دن کے  بعد امامِ اعظم حننیاہ بعض بزرگوں اور ترطلس نام ایک وکیل کو ساتھ لے  کرو ہاں آیا اور انہوں نے حاکم کے  سامنے حضرت پولوس کے  خلاف فریاد کی۔ (۲) جب آپ بلائے  گئے  تو ترطلس الزام لگا کر کہنے  لگا کہ :
	اے  فیلکس بہادر ! چونکہ آپ کے  وسیلہ سے  ہم بڑے  امن میں ہیں اور آپ کی دور اندیشی سے  اس قوم کے  فائدہ کے  لئے  خرابیوں کی اصلاح ہوتی ہے۔ (۳)ہم ہر طرح اور ہر جگہ از حد احسان مندی کے  ساتھ آپ کا احسان مانتے  ہیں۔ (۴) مگر اس لئے  کہ آپ زیادہ تکلیف نہ دیں میں آپ کی منت کرتا ہوں کہ آپ اپنی مہربانی سے  ہماری دو ایک باتیں سن لیں۔ (۵)کیونکہ ہم نے  اس شخص کو مفسد اور دنیا کے  سب یہودیوں میں فتنہ انگیز اور ناصریوں کے  بدعتی فرقہ کا سرگروہ پایا۔ (۶) اس نے  بیت اللہ کو ناپاک کرنے  کی بھی کوشش کی تھی اور ہم نے  اسے  پکڑا (اور ہم نے  چاہا کہ اپنی شریعت  کے  موافق اس کی عدالت کریں۔ )(۷) لیکن لوسیاس سردار آ کر بڑی زبردستی سے  اسے  ہمارے  ہاتھ سے  چھین لے  گیا۔ (۸) اور اس کے  مدعیوں کو حکم دیا کہ آپ کے  پاس  جائیں )۔ اسی سے  تحقیق  کر کے  تو آپ ان سب باتوں کو دریافت کر سکتے  ہیں جن کا ہم اس پر الزام لگاتے  ہیں۔ (۹) اور یہودیوں نے  بھی اس دعویٰ میں متفق ہو کر کہا کہ یہ باتیں  اسی طرح ہیں۔ 
فیلکس کے  سامنے  حضرت پولوس کا دفاع
	(۱۰)جب حاکم نے  حضرت پولوس کو بولنے  کا اشارہ کیا تو آپ نے  فرمایا:
چونکہ میں جانتا ہوں کہ آپ بہت برسوں سے  اس قوم کی عدالت کرتے  ہیں اس لئے  میں تسلی سے  اپنا عذر بیان کرتا ہوں۔ (۱۱) آپ دریافت کر سکتے  ہیں کہ بارہ دن سے  زیادہ نہیں ہوئے  کہ میں یروشلیم میں عبادت کرنے  گیا تھا۔ (۱۲) اور انہوں نے  مجھے  نہ بیت اللہ میں کسی کے  ساتھ بحث کرتے  یا لوگوں میں فساد اٹھاتے  پایا نہ عبادت خانوں میں نہ شہر میں۔ (۱۳) اور نہ ان باتوں کو جن کا مجھ پر اب الزام لگاتے  ہیں آپ کے  ثابت کر سکتے  ہیں۔ (۱۴)لیکن آپ کے  سامنے  یہ اقرار کرتا ہوں کہ جس طریق  کو وہ بدعت کہتے  ہیں اسی کے  مطابق  میں اپنے  باپ دادا کے  پروردگار کی بندگی کرتا ہوں اور جو کچھ توریت شریف اور صحائف انبیاء میں مرقوم ہے  اس سب پر میرا ایمان ہے۔ (۱۵)اور پروردگار سے  اسی بات کی امید رکھتا ہوں جس کے  وہ خود بھی منتظر ہیں کہ دیانت داروں اور بد دیانتوں دونوں کی قیامت ہو گی۔ (۱۶) اسی لئے  میں خود بھی کوشش میں رہتا ہوں کہ پروردگار اور آدمیوں کے  سامنے  میرا ضمیر مجھے  کبھی ملامت نہ کریں۔ (۱۷)بہت برسوں کے  بعد میں اپنی قوم کو خیرات پہنچانے  اور نذریں چڑھانے  آیا تھا۔ (۱۸)انہوں نے  بغیر ہنگامہ یا بلوے  کے  مجھے  طہارت  کی حالت میں یہ کام کرتے  ہوئے  بیت اللہ میں پایا۔ ہاں آسیہ کے  چند یہودی تھے۔ (۱۹) اور اگر ان کا مجھ پر کچھ دعویٰ تھا تو انہیں آپ کے  سامنے  حاضر ہو کر فریاد کرنا واجب تھا۔ (۲۰) یا یہی خود کہیں کہ جب میں صدر عدالت کے  سامنے کھڑا تھا تو مجھ میں کیا برائی پائی تھی۔ (۲۱)سوا اس ایک بات کے  کہ میں نے  ان میں کھڑے  ہو کر بلند آواز سے  کہا تھا کہ مردوں کی قیامت کے  بارے  میں آج مجھ پر تمہارے  سامنے  مقدمہ ہو رہا ہے۔ (۲۲)فیلکس نے  جو صحیح طور پر اس طریق سے  واقف تھا یہ کہہ کر مقدمہ کو ملتوی کر دیا کہ جب سپاہ کا قائد لوسیاس آئے  گا تو میں تمہارے  مقدمہ کا فیصلہ کروں گا۔ (۲۳) اور صوبہ دار کو حکم دیا کہ اس کو قید میں تو رکھو مگر آرام سے  رکھنا اور اس کے  دوستوں میں سے  کسی کو اس کی خدمت کرنے  سے  منع نہ کرنا۔ 
حضرت پولوس فیلکس اور دروسلہ کے  سامنے  
	(۲۴)اور چند روز کے  بعدفیلکس اپنی بیوی دروسلہ کو جو یہودی تھی ساتھ لے  کر آیا اور حضرت پولوس کو بلوا کر آپ سے  سیدنا عیسیٰ مسیح کے  دین کی کیفیت سنی۔ (۲۵) اور جب حضرت پولوس  سچائی اور پرہیزگاری اور آئندہ عدالت کا بیان کر رہے تھے  تو فیلکس نے  دہشت کھا کر جواب دیا کہ اس وقت تم جاؤ۔ فرصت پا کر تمہیں پھر بلاؤں گا۔ (۲۶) اسے  حضرت پولوس سے  کچھ روپے  ملنے  کی امید بھی تھی اس لئے  آپ کو اور بھی بلا بلا کر آپ کے  ساتھ گفتگو کیا کرتا تھا۔ (۲۷) لیکن جب دو برس گزر گئے  تو پرکیس فیستس، فیلکس کی جگہ مقرر ہوا اور فیلکس یہودیوں کو اپنا احسان مند کرنے  کی غرض سے  حضرت پولوس کو قید ہی میں چھوڑ گیا۔ 


رکوع ۲۵: حضرت پولوس کی قیصر کے  ہاں اپیل

	(۱)پس فیستس صوبہ میں داخل ہو کر تین روز کے  بعد قیصر یہ سے  یروشلیم کو گیا۔ (۲)اور امامِ اعظم اور یہودیوں کے  رئیسوں نے  اس کے  ہاں حضرت پولوس کے  خلاف فریاد کی۔ (۳)اور آپ کی مخالفت میں یہ رعایت چاہی کہ وہ آپ کو یروشلیم میں بلا بھیجیں اور گھات میں تھے  کہ آپ کو راہ میں مار ڈالیں۔ (۴) مگر فیستس نے  جواب دیا کہ  کہ پولوس تو قیصر یہ میں قید ہے  اور میں جلد وہاں جاؤں گا۔ (۵)پس تم میں سے  جو اختیار والے  ہیں وہ ساتھ چلیں اور اگر اس شخص میں کچھ بے  جا بات ہو تو اس کی فریاد کریں۔ 
	(۶)وہ ان میں آٹھ دس دن رہ کر قیصریہ کو گیا اور دوسرے  دن تخت عدالت پر بیٹھ کر حضرت پولو س کو لانے  کا حکم دیا۔ (۷) جب آپ حاضر ہوئے  تو جو یہودی یروشلیم سے  آئے  تھے  وہ آپ کے  آس پاس کھڑے  ہو کر آپ پر بہتیرے  سخت الزام لگانے  لگے  مگر ان کو ثابت نہ کر سکے۔ (۸)لیکن حضرت پولوس نے  یہ عذر کیا کہ میں نے  نہ تو کچھ یہودیوں کی شریعت کا گناہ کیا ہے  نہ بیت اللہ کا نہ قیصر کا۔ (۹) مگر فیستس نے  یہودیوں کو اپنا احسان مند بنانے  کی غرض سے  حضرت پولوس کو جواب دیا کہ  تمہیں یروشلیم جانا منظور ہے  کہ تمہارا مقدمہ وہاں میرے  سامنے  فیصل ہو؟ (۱۰) حضرت پولوس نے  فرمایا میں قیصر کے  تختِ عدالت کے  سامنے  کھڑا ہوں۔ میرا مقدمہ کا فیصلہ یہیں ہونا چاہیے۔ یہودیوں کا میں نے  کچھ قصور نہیں کیا۔ چنانچہ آپ بھی خوب جانتے  ہیں۔ (۱۱)اگر بدکار ہوں یا میں نے  قتل کے  لائق کوئی کام کیا ہے  تو مجھے  مرنے  سے  انکار نہیں لیکن جن باتوں کا وہ مجھ پر الزام لگاتے  ہیں اگر ان کی کچھ اصل نہیں تو ان کی رعایت سے  کوئی مجھ کو ان کے  حوالہ نہیں کر سکتا۔ میں قیصر کے  ہاں اپیل کرتا ہوں۔ (۱۲) پھر فیستس نے  صلاح کاروں سے  مصلحت کر کے  جواب دیا تم نے  قیصر کے  ہاں اپیل کی ہے  تو قیصر ہی کے  پاس جاؤ گے۔ 
حضرت پولوس اگرپا اور برنیکے  کے  سامنے  
	(۱۳)اور کچھ دن گزرنے  کے  بعد اگر پا بادشاہ اور برنیکے  نے  قیصر یہ میں آ کر فیستس سے  ملاقات کی۔ (۱۴)اور ان کے  کچھ عرصہ وہاں رہنے  کے  بعد فیستس نے  حضرت پولوس کے  مقدمہ کا حال بادشاہ سے  یہ کہہ کر بیان کیا کہ ایک شخص کو فیلکس قید میں چھوڑ گیا ہے۔ (۱۵) جب میں یروشلیم میں تھا تو امامِ اعظم اور یہودیوں کے  بزرگوں نے  اس کے  خلاف فریاد کی اور سزا کے  حکم کی درخواست کی۔ (۱۶) ان کو میں نے  جواب دیا کہ  رومیوں کا یہ دستور نہیں کہ  کسی آدمی کو رعایتہً سزا کے  لئے  حوالہ کریں جب تک کہ مدعا علیہ کو اپنے  مدعیوں کے  روبرو ہو کر دعویٰ کے  جواب دینے  کا موقع نہ ملے۔ (۱۷)پس جب وہ یہاں جمع ہوئے  تو میں نے  کچھ دیر نہ کی بلکہ دوسرے  ہی دن تختِ عدالت پر بیٹھ کر اس آدمی کو لانے  کا حکم دیا۔ (۱۸) مگر جب اس کے  مدعی کھڑے  ہوئے  تو جن برائیوں کا مجھے  گمان تھا ان میں سے  انہوں نے  کسی کا الزام اس پر نہ لگایا۔ (۱۹) بلکہ اپنے  دین اور کسی شخص عیسیٰ کی بابت  اس سے  بحث کرتے  تھے  جو مرگیا تھا اور پولوس اس کو زندہ بتاتا ہے۔ (۲۰)چونکہ  میں ان باتوں کی تحقیقات  کی بابت الجھن میں تھا اس لئے  اس سے  پوچھا کیا تم یروشلیم جانے  کو راضی ہو کہ وہاں ان باتوں کا فیصلہ ہو؟(۲۱)مگر جب حضرت پولوس نے  اپیل کی کہ میرا مقدمہ شہنشاہ کی عدالت میں فیصل ہوتو میں نے  حکم دیا کہ جب تک اسے  قیصر کے  پاس نہ بھیجوں وہ قید رہے۔ (۲۲) اگرپا نے  فیستس سے  کہا میں بھی اس آدمی کی سننا چاہتا ہوں۔ اس نے  کہا آپ کل سن لیجئے  گا۔ 
	(۲۳) پس دوسرے  دن جب اگرپا اور برنیکے  بڑی شان و شوکت سے  سپاہ کے  قائد اور شہر کے  رئیسوں کے  ساتھ دیوان خانہ میں داخل ہوئے  تو فیستس کے  حکم سے  حضرت پولوس کو حاضر کیا گیا۔ (۲۴) پھر فیستس نے  کہا اے  اگرپا بادشاہ اور اے  سب حاضرین تم اس شخص کو دیکھتے  ہو جس کی بابت  یہودیوں کی ساری گروہ نے  یروشلیم میں اور یہاں بھی چلا چلا کر مجھ سے  عرض کی کہ اس کاآگے  کو جیتا رہنا مناسب نہیں۔ (۲۵) لیکن مجھے  معلوم ہوا کہ اس نے  قتل کے  لائق کچھ نہیں کیا اور جب اس نے  خود شہنشاہ کے  ہاں اپیل کی تو میں نے  اس کو بھیجنے  کی تجویز کی۔ (۲۶) اس کی نسبت  مجھے  کوئی ٹھیک بات معلوم نہیں کہ سرکارِ عالی کو لکھوں۔ اس واسطے  میں نے  اس کو تمہارے  آگے  اور خاص کر اے  اگرپا بادشاہ آپ کے  حضور حاضر کیا ہے  تاکہ تحقیقات  کے  بعد لکھنے  کے  قابل کوئی بات نکلے۔ (۲۷) کیونکہ قیدی کے  بھیجتے  وقت ان الزاموں کو جواس پر لگائے  گئے  ہوں ظاہر نہ کرنا مجھے  خلاف عقل معلوم ہوتا ہے۔ 


رکوع ۲۶: حضرت پولوس اگرپا کے  سامنے  اپنا دفاع کرتے  ہیں

	(۱)اگرپا نے  حضرت پولوس سے  کہا تمہیں اپنے  لئے  بولنے  کی اجازت ہے۔ حضرت پولوس ہاتھ بڑھا کر اپنا جواب پیش کرنے  لگے  کہ 
(۲)اے  اگرپا بادشاہ جتنی باتوں کی یہودی مجھ پر نالش کرتے  ہیں آج آپ کے  سامنے  ان کی جواب دہی کرنا اپنی خوش نصیبی جانتا ہوں۔ (۳) خاص کر اس لئے  کہ  آپ یہودیوں کی سب رسموں اور مسئلوں سے  واقف ہیں۔ پس میں منت کرتا ہوں کہ تحمل سے  میری سنئیے۔ (۴)سب یہودی جانتے  ہیں کہ اپنی قوم کے  درمیان اور یروشلیم میں شروع جوانی سے  میرا چال چلن کیسا رہا۔ (۵) چونکہ وہ شروع سے  مجھے  جانتے  ہیں اگر چاہیں تو گواہ ہو سکتے  ہیں کہ میں فریسی ہو کر اپنے  دین کے  سب سے  زیادہ پابند مذہب فرقہ کی طرح زندگی گزارتا تھا۔ (۶) اور اب اس وعدہ کی امید کے  سبب سے  مجھ پر مقدمہ ہو رہا ہے  جو پروردگارِ عالم نے  ہمارے  باپ دادا سے  کیا تھا۔ (۷) اسی وعدہ کے  پورا ہونے  کی امید پر ہمارے  بارہ کے  بارہ قبیلے  دل وجان سے  رات دن عبادت کیا کرتے  ہیں۔ اسی امید کے  سبب سے  اے  بادشاہ ! یہودی مجھ پر نالش کرتے  ہیں۔ (۸) جب کہ پروردگار مردوں کو زندہ کرتا ہے  تو یہ بات تمہارے  نزدیک کیوں غیر معتبر سمجھی جاتی ہے  ؟(۹) میں نے  بھی سمجھا تھا کہ  عیسیٰ ناصری  کے  نام کی طرح طرح سے  مخالفت کرنا مجھ پر فرض ہے۔ (۱۰) چنانچہ میں نے  یروشلیم میں ایسا ہی کیا اور امامِ اعظم کی طرف سے  اختیار پا کر بہت سے  پارساؤں کو قید میں ڈالا اور جب وہ قتل کئے  جاتے  تھے  تو میں بھی یہی رائے  دیتا تھا۔ (۱۱) اور ہر عبادت خانہ میں انہیں سزا دلا دلا کر زبردستی ان سے  کفر کہلواتا تھا بلکہ ان کی مخالفت  میں ایسا دیوانہ بنا کہ غیر شہروں میں بھی جا کر انہیں ستاتا تھا۔ 
حضرت پولوس اپنی شہادت دہراتے  ہیں 
(۱۲) اسی حال میں امام اعظم سے  اختیار اور پروانے  لے  کر دمشق کو جا رہا تھا۔ (۱۳)تو بادشاہ سلامت میں نے  دوپہر کے  وقت راہ میں یہ دیکھا کہ سورج کے  نور سے  زیادہ ایک نور آسمان سے  میرے  اور میرے  ہم سفروں کے  گردا گرد  آ چمکا۔ (۱۴) جب ہم سب زمین پر گر پڑے  تو میں نے  عبرانی زبان میں یہ آواز سنی کہ اے  ساؤل اے  ساؤل تم مجھے  کیوں ستاتے  ہو؟ پینے  کی آر پر لات مارنا تمہیں دشوار ہے۔ (۱۵) میں نے  کہا اے  مالک آپ کون ہیں ؟ مالک نے  فرمایا میں عیسیٰ ہوں جسے  تم ستاتے  ہو۔ (۱۶) لیکن اٹھو اپنے  پاؤں پر کھڑے  ہو کیونکہ میں اس لئے  تم پر ظاہر ہوا ہوں کہ تمہیں ان چیزوں کا بھی خادم اور گواہ مقرر کروں جن کی شہادت کے  لئے  تم نے  مجھے  دیکھا ہے  اور ان کا بھی جن کی گواہی  کے  لئے  میں تم پر ظاہر ہوا کروں گا۔ (۱۷)اور میں تمہیں اس امت اور مشرکین سے  بچاتا رہوں گا جن کے  پا س تمہیں اس لئے  بھیجتا ہوں (۱۸)کہ تم ان کی آ نکھیں  کھول دو تاکہ اندھیرے  ، سے  روشنی کی طرف اور شیطان کے  اختیار سے  پروردگار کی طرف رجوع لائیں اور مجھ پر ایمان لانے  کے  باعث گناہوں کی معافی اور ایمانداروں میں شریک ہو کر میراث پائیں۔ 
حضرت پولوس کی تبلیغی خدمت
(۱۹)اس لئے  بادشاہ سلامت ! میں اس آسمانی کشف کا نا فرمان نہ ہوا۔ (۲۰) بلکہ پہلے  دمشقیوں کو پھر یروشلیم اور سارے  ملک یہودیہ کے  باشندوں کو اور مشرکین کو سمجھاتا رہا کہ توبہ کریں اور پروردگار کی طرف  رجوع لا کر توبہ کے  موافق کام کریں۔ (۲۱) انہی باتوں کے  سبب سے  یہودیوں نے  مجھے  بیت اللہ میں پکڑ کر مار ڈالنے  کی کوشش کی۔ (۲۲) لیکن پروردگار کی مدد سے  میں آج تک قائم ہوں اور چھوٹے  بڑے  کے  سامنے  شہادت دیتا ہوں اور ان باتوں کے  سوا کچھ نہیں کہتا جن کی پیش گوئیاں نبیوں اور حضرت موسیؑ  نے  بھی کی ہے۔ (۲۳) کہ مسیح کو دکھ اٹھانا ضرور ہے  اور سب سے  پہلے  وہی مُردوں میں زندہ ہو کر اس امت کو اور مشرکین کو بھی منور کریں۔ 
	(۲۴) جب آپ یہ باتیں فرما رہے  تھے  کہ تو فیستس نے  بڑی آواز سے  کہا اے  پولوس ! تم دیوانے  ہو بہت علم نے  تمہیں دیوانہ کر دیا ہے۔ (۲۵) حضرت پولوس نے  فرمایا عزت مآب فیستس بہادر میں دیوانہ نہیں بلکہ سچائی اور حکمت کی باتیں کہتا ہوں۔ (۲۶)چنانچہ بادشاہ جس سے  میں دلیرانہ کلام کرتا ہوں یہ باتیں  جانتے  ہیں اور مجھے  یقین ہے  کہ ان باتوں میں سے  کوئی ان سے  چھپی نہیں کیونکہ  یہ ماجرا کہیں کونے  میں نہیں ہوا۔ (۲۷) اگرپا بادشاہ کیا آپ انبیاء کا یقین کرتے  ہیں ؟میں جانتا ہوں کہ آپ یقین کرتے  ہیں۔ (۲۸) اگرپا بادشاہ نے  حضرت پولوس سے  کہا تم تو تھوڑی ہی سی نصیحت کر کے  مجھے  مسیحی کر لینا چاہتے  ہو۔ (۲۹) حضرت پولوس نے  فرمایا میں پروردگار سے  چاہتا ہوں کہ تھوڑی نصیحت سے  یا بہت سے  صرف آپ ہی نہیں بلکہ جتنے  لوگ آج میری سنتے  ہیں میری مانند ہو جائیں سوا ان زنجیروں کے۔ 
	(۳۰) تب بادشاہ اور حاکم اور برنیکے  اور ان کے  ہم نشین اٹھ کھڑے  ہوئے۔ (۳۱) اور الگ جا کر ایک دوسرے  سے  باتیں کرنے  اور کہنے  لگے  کہ یہ آدمی ایسا تو کچھ نہیں کرتا جو قتل یا قید کے  لائق ہو۔ (۳۲) اگرپا بادشاہ نے  فیستس سے  کہا کہ اگر یہ آدمی قیصر کے  ہاں اپیل نہ کرتا تو چھوٹ سکتا تھا۔ 


رکوع ۲۷: حضرت پولوس کا روم کی جانب سفر
	(۱) جب جہاز پر اطالیہ کو ہمارا جانا ٹھہر گیا انہوں نے  حضرت پولوس اور بعض اور قیدیوں کو شہنشاہی پلٹن کے  ایک صوبہ دار یولیس نام کے  حوالہ کیا۔ (۲) اور ہم ادرمتیم کے  ایک جہاز پر جو آسیہ کے  کنارے  کی بندرگاہوں میں جانے  کو تھا سوار ہو کر  روانہ ہوئے  اور تھسلنیکے  کا ارسترخس مکدنی ہمارے  ساتھ تھا۔ (۳) دوسرے  دن صیدا میں جہاز ٹھہرا اور یولیس نے  حضرت پولوس پر مہربانی کر کے  دوستوں کے  پاس جانے  کی اجازت دی تاکہ آپ کی خاطر داری ہو۔ (۴) وہاں سے  ہم روانہ ہوئے  اور کپرس کی آڑ میں ہو کر چلے  اس لئے  کہ ہوا مخالف تھی۔ (۵)پھر ہم کلکیہ اور پمفیلیہ کے  سمندر سے  گزر کر لوکیہ کے شہر مورہ میں اترے۔ (۶)وہاں صوبہ دار کو اسکندر یہ کا ایک جہاز اطالیہ جاتا ہوا ملا۔ پس ہم کو اس میں بٹھا دیا۔ (۷) اور ہم بہت  دنوں تک  آہستہ آہستہ  چل کر جب مشکل سے  کندس کے  سامنے  پہنچے  تو اس لئے  کہ ہوا ہم کو آگے  بڑھنے  نہ دیتی تھی سلمونے  کے  سامنے  سے  ہو کر  کریتے  کی آڑ میں چلے۔ (۸) اور بمشکل  اس کے  کنارے  کنارے  چل کر حسین بندر نام ایک مقام میں پہنچے  جس سے  لسیہ شہر نزدیک تھا۔ 
	(۹)جب بہت عرصہ گزر گیا اور جہاز کا سفر اس لئے  خطرناک ہو گیا کہ روزہ کا دن گزر چکا تھا تو حضرت پولوس نے  انہیں یہ کہہ کر نصیحت  کی۔ (۱۰) کہ اے  صاحبو! مجھے  معلوم ہوتا ہے  کہ  اس سفر میں تکلیف اور بہت نقصان ہو گا۔ نہ صرف مال اور جہاز کا بلکہ ہماری جانوں کا بھی۔ (۱۱) مگر صوبہ دار نے  ناخدا اور جہاز کے  مالک کی باتوں پر حضرت پولوس کی باتوں سے  زیادہ لحاظ کیا۔ (۱۲) اور چونکہ وہ بندر جاڑوں میں رہنے  کے  لئے  اچھا نہ تھا اس لئے  اکثر  لوگوں کی صلاح ٹھہری کہ وہاں سے  روانہ ہوں اور اگر ہو سکے  تو فینکس میں پہنچ کر جاڑا کاٹیں۔ وہ کریتے  کا ایک بندر ہے  جس کا رخ شمال مشرق اور جنوب مشرق کو ہے۔ 
سمندر میں طوفان
(۱۳) جب کچھ کچھ دکھنا ہوا چلنے  لگی تو انہوں نے  یہ سمجھ کر کہ ہمارا مطلب حاصل ہو گیا لنگر اٹھایا اور کریتے  کے  کنارے  کے  قریب قریب چلے۔ (۱۴) لیکن تھوڑی دیر بعد ایک بڑی طوفانی ہوا جو یورکلون کہلاتی ہے  کریتے  پر سے  جہاز پر آئی۔ (۱۵) اور جب جہاز ہوا کے  قابو میں آ گیا اور اس کا سامنا نہ کر سکا تو ہم نے  لاچار ہو کر اس کو بہنے  دیا۔ (۱۶) اور کودہ نام ایک چھوٹے  جزیرہ کی آڑ میں بہتے  بہتے ہم بڑی مشکل سے  ڈونگی  کو قابو  میں لائے۔ (۱۷) اور جب ملاح  اس کو اوپر چڑھا چکے  تو جہاز کی مضبوطی کی تدبیریں کر کے  اس کو نیچے  سے  باندھا اور سورتس کے  چار بالو میں دھس جانے  کے  ڈر سے  جہاز کاساز و سامان اتار لیا اور اسی طرح  بہتے چلے  گئے۔ (۱۸) مگر جب ہم نے  آندھی سے  بہت ہچکولے  کھائے  تو دوسرے  دن وہ جہاز کا مال پھینکنے  لگے۔ (۱۹) اور تیسرے  دن انہوں نے  اپنے  ہی ہاتھوں سے  جہاز کے  آلات  و اسباب بھی پھینک دئے۔ (۲۰) اور جب بہت دنوں تک نہ سورج نظر آیانہ تارے  اور شدت کی آندھی چل رہی تھی تو آخر ہم کو بچنے  کی امید بالکل نہ رہی۔ (۲۱) اور جب بہت فاقہ کر چکے  تو حضرت پولوس نے  ان کے  بیچ میں کھڑے  ہو کر اے  صاحبو! لازم تھا کہ تم میری بات مان کر کریتے  سے  روانہ ہوتے  اور یہ تکلیف اور نقصان نہ اٹھاتے۔ (۲۲) مگر اب میں تم کو نصیحت  کرتا ہوں کہ تسلی رکھو کیونکہ تم میں سے  کسی کی جان کا نقصان نہ ہو گا مگر جہاز کا۔ (۲۳) کیونکہ پروردگار جس کا میں ہوں اور جس کی عبادت بھی کرتا ہوں اس کے  فرشتہ نے  اسی رات کو میرے  پاس آ کر۔ (۲۴) کہا اے  پولوس ! نہ ڈرو۔ ضرور ہے  کہ تم قیصر کے  سامنے  حاضر ہو اور دیکھو جتنے  لوگ تمہارے  ساتھ جہاز میں سوار ہیں ان سب کی پروردگار نے  تمہاری خاطر جان بخشی کی۔ (۲۵) اس لئے  اے  صاحبو ! تسلی رکھو کیونکہ میں پروردگار کا یقین کرتا ہوں کہ جیسا مجھ سے  کہا گیا ہے  ویسا ہی ہو گا۔ (۲۶) لیکن یہ ضرور ہے  کہ  ہم کسی ٹاپو میں جا پڑیں۔ (۲۷) جب چودھویں رات ہوئی اور ہم بحر ادریہ میں ٹکراتے  پھرتے  تھے  تو آدمی رات کے  قریب ملاحوں نے  اٹکل سے  معلوم کیا کہ کسی ملک کے  نزدیک پہنچ گئے۔ (۲۸) اور پانی کی تھاہ لے  کر بیس پرسہ پایا اور تھوڑا آگے  بڑھ کر اور پھر تھاہ لے  کر پندرہ پرسہ پایا۔ (۲۹) اور اس ڈر سے  کہ مبادا چٹانوں پر جا پڑیں  جہاز کے  پیچھے  سے  چار لنگر ڈالے  اور صبح ہونے  کے  لئے  دعا کرتے  رہے۔ (۳۰) اور جب ملاحوں نے  چاہا کہ جہاز پر سے  بھاگ جائیں اور اس بہانہ سے  کہ گلبی سے  لنگر ڈالیں ڈونگی کو سمندر میں اتارا۔ (۳۱) تو حضرت پولوس نے  صوبہ دار اور سپاہیوں سے  فرمایا کہ اگر یہ جہاز پر نہ رہیں گے  تو تم نہیں بچ سکتے۔ (۳۲)اس پر سپاہیوں نے  ڈونگی کی رسیاں کاٹ کر اسے  چھوڑ دیا۔ (۳۳) اور جب دن نکلنے  کو ہوا تو حضرت پولوس نے  سب کی منت کی کھانا کھالو اور کہا کہ تم کو انتظار کرتے  کرتے  اور فاقہ کھینچتے  کھینچتے آج چودہ دن ہو گئے  اور تم نے  کچھ نہیں کھایا۔ (۳۴) اس لئے تمہاری منت کرتا ہوں کہ کھانا کھا لو کیونکہ  اس پر تمہاری  بہتری موقوف ہے  اور تم میں سے  کسی کے  سر کا ایک بال بیکانہ ہو گا۔ (۳۵) یہ کہہ کر آپ نے  روٹی لی اور ان سب کے  سامنے  پروردگار کا شکر ادا کیا اور توڑ کر کھانے  لگے۔ (۳۶) پھر ان سب کو تسلی ہوئی اور آپ بھی کھانا کھانے  لگے۔ (۳۷) اور ہم سب مل کر جہاز میں دو سو چھیتر آدمی تھے۔ (۳۸) جب وہ کھا کر سیر ہوئے  تو گیہوں کو سمندر میں پھینک کر جہاز کو ہلکا کرنے  لگے۔ 
جہاز کی تباہی
(۳۹)جب دن نکل آیا تو انہوں نے  اس ملک کو نہ پہچانا مگر ایک کھاڑی دیکھی جس کا کنارہ صاف تھا اور صلاح کی کہ اگر ہو سکے  تو جہاز کو اس پر چڑھا لیں۔ (۴۰) پس لنگر کھول کر سمندر میں چھوڑ دئیے  اور پتواروں کی بھی رسیاں کھول دیں اور اگلا پال ہوا کے  رخ پر چڑھا کر اس کنارے  کی طرف چلے۔ (۴۱) لیکن ایک ایسی جگہ جا پڑے  جس کی دونوں طرف سمندر کا زور تھا اور جہاز زمین پر ٹک گیا۔ پس گلہی تو دھکا کھا کر پھنس گئی مگر دنبالہ لہروں کے  زور سے  ٹوٹنے  لگا۔ (۴۲) اور سپاہیوں کی یہ صلاح تھی کہ قیدیوں کو مار ڈالیں کہ ایسا نہ ہو کوئی تیر کر بھاگ جائے۔ (۴۳) لیکن صوبہ دار نے  حضرت پولوس کو بچانے  کی غرض سے  ان کو اس ارادہ سے  باز رکھا اور حکم دیا کہ جو تیر سکتے  ہیں پہلے  کود کر کنارے  پر چلے  جائیں۔ (۴۴) اور باقی لوگ بعض تختوں پر اور بعض جہاز کی اور چیزوں کے  سہارے  سے  چلے  جائیں اور اسی طرح سب کے  سب خشکی پر سلامت پہنچ گئے۔ 


رکوع ۲۸: حضرت پولوس ملتے  (جزیرہ مالٹا ) میں

	(۱)جب ہم پہنچ گئے  تو جانا کہ اس ٹاپو کا نام ملتے  ہے۔ (۲)اور ان اجنبیوں نے  ہم پر خاص مہربانی کی کیونکہ مینہ کی جھڑی اور جاڑے  کے  سبب سے  انہوں نے آگ جلا کر ہم سب کی خاطر کی۔ (۳)جب حضرت پولوس نے  لکڑیوں کا گٹھا جمع کر کے  آگ میں ڈالا تو ایک سانپ گرمی پا کر نکلا اور آپ کے  ہاتھ پر لپٹ گیا۔ (۴)جس وقت اجنبیوں نے  وہ سانپ آپ کے  ہاتھ سے  لٹکا ہوا دیکھا تو ایک دوسرے  سے  کہنے  لگے  کہ بیشک یہ آدمی خونی ہے۔ اگر چہ سمندر سے  بچ گیا تو بھی عدل اسے  جینے  نہیں دیتا۔ (۵)پس آپ نے  سانپ کو آگ میں جھٹک دیا اور آپ کو کچھ ضرر نہ پہنچا۔ (۶) مگر وہ منتظر تھے کہ آپ کا بدن سوج جائے  گا یا مر کر یکایک گر پڑیں گے  لیکن جب دیر تک  انتظار کیا اور دیکھا کہ آپ کو کچھ ضرر نہ پہنچا تو اور خیال کر کے  کہا آپ کوئی دیوتا ہیں۔ 
	(۷)وہاں سے  قریب پبلیس نام اس ٹاپو کے  سردار کی ملک تھی اس نے  گھرلے  جا کر تین دن تک بڑی مہربانی سے  ہماری مہمانی کی۔ (۸)اور ایسا ہوا کہ پبلیس کا باپ بخار اور پیچش کی وجہ سے  بیمار پڑا تھا۔ حضرت پولوس نے  اس کے  پاس جا کر دعا کی اور اس پر ہاتھ رکھ کر شفا عطا کی۔ (۹) جب ایسا ہوا تو باقی لوگ جو اس ٹاپو میں بیمار تھے  آئے  اور اچھے  کئے  گئے۔ (۱۰) اور انہوں نے  ہماری بڑی عزت کی اور چلتے  وقت جو کچھ ہمیں درکار تھا جہاز پر رکھ دیا۔ 
ملتے  (جزیرہ مالٹا)سے  روم کی جانب (۱۱)تین مہینے  کے  بعد ہم اسکندریہ کے  ایک جہاز پر روانہ ہوئے  جو جاڑے  بھر اس ٹاپو میں رہا تھا اور جس کا نشان دیکسوری تھا۔ (۱۲) اور سرکوسہ میں جہاز ٹھہرا کر تین دن رہے۔ (۱۳) اور وہاں سے  پھیر کھا کر ریگیم میں آئے  اور ایک روز بعد دکھنا چلی تو دوسرے  دن پتیلی میں آئے۔ (۱۴)وہاں ہم کو برادرانِ دین ملے  اور ان کی منت سے  ہم سات دن ان کے  پاس رہے  اور اسی طرح رومہ تک گئے۔ (۱۵)وہاں سے  برادرانِ دین ہماری خبر سن کر اسپیس کے  چوک اور تین سرای تک ہمارے  استقبال کو آئے  اور حضرت پولوس نے  انہیں دیکھ کر پروردگار کاشکر ادا کیا اور آپ کو تسلی ہوئی۔ 
حضرت پولوس روم میں 
	(۱۶)جب ہم رومہ میں پہنچے  تو حضرت پولوس کو اجازت ہوئی کہ اکیلے  اس سپاہی کے  ساتھ رہیں جو آپ پر پہرا دیتا تھے۔ (۱۷)تین روز کے  بعد ایسا ہوا کہ آپ نے  یہودیوں کے  رئیسوں کو بلوایا اور جب جمع ہو گئے  تو ان سے  فرمایا اے  بھائیو! ہر چند میں نے  امت کے  اور باپ دادا کی رسموں کے  خلاف کچھ نہیں کیا تو بھی یروشلیم سے  قیدی ہو کر رومیوں کے  ہاتھ حوالہ کیا گیا۔ (۱۸) مگر جب یہودیوں نے  مخالفت کی تو میں نے  لاچار ہو کر قیصر کے  ہاں اپیل کی مگر اس واسطے  نہیں کہ اپنی قوم پر مجھے  الزام لگانا تھا۔ (۲۰) پس اس لئے  میں نے  تمہیں بلایا ہے  کہ تم سے  ملوں اور گفتگو کروں کیونکہ اسرائیل کی امید کے  سبب سے  میں اس زنجیر  سے  جکڑا ہوا ہوں۔ (۲۱) انہوں نے  آپ سے  کہا نہ ہمارے  پاس یہودیہ سے  آپ کے  بارے  میں خط آئے  نہ برادرانِ دین میں سے  کسی نے  آ کر آپ کی کچھ خبر دی نہ برائی بیان کی۔ (۲۲)مگر ہم مناسب جانتے  ہیں کہ  آپ سے  سنیں کہ آپ کے  خیالات کیا ہیں کیونکہ  اس فرقہ کی بابت ہم کو معلوم ہے  کہ ہر جگہ اس کے  خلاف کہتے  ہیں۔ 
(۲۳)اور وہ آپ سے  ایک دن ٹھہرا کر کثرت سے  آپ کے  ہاں جمع ہوئے  اور پروردگار کی بادشاہی کی شہادت دے  دے  کر اور حضرت موسیٰؑ  کی توریت اور صحائف انبیاء کے  صحیفوں سے  سیدنا عیسیٰ کی بابت  سمجھا سمجھا کر صبح سے  شام تک ان سے  بیان کرتے  رہے۔ (۲۴) اور بعض نے  آپ کی باتوں کو مان لیا اور بعض نے  نہ مانا۔ (۲۵) جب آپس میں متفق نہ ہوئے  تو حضرت پولوس کے  اس ایک بات کے  کہنے  پر رخصت ہوئے  کہ روحِ الٰہی نے  حضرت یسعیاہؑ  کے  ذریعہ  تمہارے  باپ دادا سے  خوب فرمایا کہ 
	(۲۶)اس امت کے  پاس جا کر کہو
	کہ تم کانوں سے  سنو گے  اور ہر گز نہ سمجھو گے  
	اور آنکھوں سے  دیکھو گے  اور ہرگز معلوم نہ کرو گے  
	(۲۷)کیونکہ اس امت کے  دل پر چربی چھا گئی ہے  
	اور وہ کانوں سے  اونچا سنتے  ہیں 
	کہیں ایسا نہ ہو کہ آنکھوں سے  معلوم کریں 
	اور کانوں سے  سنیں 
	اور دل سے  سمجھیں 
	اور رجوع لائیں 
	اور میں انہیں شفا بخشوں۔ 
(۲۸)پس تم کو معلوم ہو کہ پروردگار کی اس نجات کا پیغام مشرکین کے  پاس بھیجا گیا ہے  اور وہ اسے  سن بھی لیں گے  (۲۹) (جب آپ نے  یہ کہا تو یہودی آپس میں بہت بحث کرتے  چلے  گئے  )(۳۰) اور آپ پورے  دو برس اپنے  کرایہ کے  گھر میں رہے۔ (۳۱) اور جو آپ کے  پاس آتے  تھے۔ ان سب سے  ملتے  رہے  اور کمال دلیری سے  بغیر روک ٹوک کے  پروردگار کی بادشاہی کی تبلیغ کرتے  اور آقا و مولا سیدنا عیسیٰ مسیح کی باتیں سکھاتے  رہے۔ 




رومیوں کے  نام

انجیلِ شریف
 ۲۷ سورتوں میں سورہ نمبر ۶
اہلِ رومیوں کے  نام رسولِ مقبول حضرت پولوس  کا تبلیغی خط



رکوع

	(۱)رسولِ مقبول پولوس کی طرف سے  جو سیدنا عیسیٰ مسیح  کا بندہ ہے  اور رسول ہونے  کے  لئے  بلایا گیا ہوں اور اللہ و تبارک تعالیٰ کی اس انجیل کے  لئے  نامزد کیا گیا ہوں۔ (۲)جس کا اس نے  پیشتر اپنے  انبیاء کرام کی ذریعہ کلامِ الٰہی میں۔ (۳)اپنے  ازلی محبوب ہمارے  آقا و مولا سیدنا عیسیٰ مسیح کی نسبت وعدہ کیا تھا جو جسم کے  اعتبار سے  تو حضرت داؤد ؑ  کی نسل سے  پیدا ہوئے۔ (۴)لیکن پاکیزگی کی روح کے  اعتبار سے  مردوں میں سے  جی اٹھنے  کے  سبب سے  قدرت کے  ساتھ پروردگارِ عالم کے  محبوب ٹھہرے۔ (۵)جن کی معرفت ہم کو مہربانی اور رسالت ملی تاکہ ان کے  نام کی خاطر  سب قوموں میں سے  لوگ ایمان کے  تابع ہوں۔ (۶)جن میں سے  تم بھی سیدنا عیسیٰ مسیح کے  ہونے  کے  لئے  بلائے  گئے  ہو۔ (۷)ان سب کے  نام جو رومہ میں اللہ و تبارک تعالیٰ کے  پیارے  ہیں اور پارسا ہونے  کے  لئے  بلائے  گئے  ہیں۔ ہمارے  رب اور آقا و مولا سیدنا عیسیٰ مسیح کی طرف سے  تمہیں مہربانی اور اطمینان حاصل ہوتا رہے۔ 
	(۸)اوّل تو میں تم سب کے  بارے  میں سیدنا عیسیٰ مسیح کے  وسیلہ سے  اپنے  رب کا شکر ادا کرتا ہوں کہ تمہارے  ایمان کا تمام دنیا میں شہرہ ہو رہا ہے۔ (۹)چنانچہ رب العالمین جس کی عبادت میں اپنی روح سے  اس کے  محبوب کی انجیل سنانے  میں کرتا ہوں وہی میرا گواہ ہے  بلا ناغہ تمہیں یاد کرتا ہوں۔ (۱۰)اور اپنی دعاؤں میں ہمیشہ یہ درخواست کرتا ہوں کہ اب آخر کار رضائے الٰہی سے  مجھے  تمہارے  پاس آنے  میں کسی طرح کامیابی ہو۔ (۱۱)کیونکہ میں تمہاری ملاقات کا مشتاق ہوں تاکہ تم کو کوئی روحانی نعمت دوں جس سے  تم مضبوط ہو جاؤ۔ (۱۲)غرض میں بھی تمہارے  درمیان ہو کر  تمہارے  ساتھ اس ایمان کے  باعث تسلی  پاؤں جو تم میں اور مجھ میں دونوں میں ہے۔ (۱۳)اور اے  برادرانِ دین ! میں اِس سے  تمہارا ناواقف رہنا نہیں چاہتا کہ میں نے  بارہا تمہارے  پاس آنے  کا ارادہ کیا تاکہ جیسا مجھے  اور مشرکین میں صلہ ملا ویسا ہی تم میں بھی ملے  مگر آج تک رکا رہا۔ (۱۴)میں یونانیوں اور غیر یونانیوں، داناؤں اور نادانوں کا قرض دار ہوں۔ (۱۵)پس میں تم کو بھی جو رومہ میں ہو خوشخبری سنانے  کو حتیٰ المقدور تیار ہوں۔ 
انجیلِ شریف کی قدرت
(۱۶)کیونکہ میں انجیل سے  شرماتا نہیں۔ اس لئے  کہ وہ ہر ایک ایمان لانے  والے  کے  واسطے  پہلے  یہودی پھر مشرک کے  واسطے  نجات کے  لئے  پروردگارِ عالم کی قدرت ہے۔ (۱۷)اس واسطے  کہ اس میں رب العالمین کی سچائی ایمان سے  اور ایمان کے  لئے  ظاہر ہوتی ہے  جیسا لکھا ہے  کہ ایمان سے  صادق زندہ رہے  گا۔ 
بنی نوع انسان کی بے  دینی
	(۱۸)کیونکہ پروردگار کا غضب ان آدمیوں کی تمام بے  دینی اور ٹیڑھے  پن پر آسمان سے  ظاہر ہوتا ہے  جو حق کو جھوٹ سے  دبائے  رکھتے  ہیں۔ (۱۹)کیونکہ جو کچھ پروردگارِ عالم کی نسبت  معلوم ہو سکتا ہے  وہ ان کے  باطن میں ظاہر ہے۔ اس لئے  کہ پروردگار نے  اس کو ان پر ظاہر کر دیا۔ (۲۰)کیونکہ اس کی ان دیکھی صفتیں یعنی اس کی ازلی قدرت اور الوہیت دنیا کی پیدائش کے  وقت سے  بنائی ہوئی  چیزوں کے  ذریعہ سے  معلوم ہو کر صاف نظر آتی ہیں۔ یہاں تک کہ  ان کو کچھ عذر باقی نہیں۔ (۲۱)اس لئے  کہ  اگر چہ انہوں نے  پروردگار کو جان تو لیا مگر اس کی خدائی کے  لائق اس کی تمجید اور شکر گزاری نہ کی بلکہ باطل خیالات میں پڑ گئے  اور ان کے  بے  سمجھ دلوں پر اندھیرا چھا گیا۔ (۲۲)وہ اپنے  آپ کو دانا جتا کر بیوقوف بن گئے۔ (۲۳)اور غیرفانی رب کی بزرگی کو فانی انسان اور پرندوں اور چوپایوں اور کیڑے  مکوڑوں کی صورت میں بدل ڈالا۔ 
	(۲۴)اس واسطے  پروردگارِ عالم نے  ان کے  دلوں کی خواہشوں کے  مطابق انہیں نجاست میں چھوڑ دیا کہ ان کے  بدن آپس میں بے  حرمت کے  جائیں۔ (۲۵)اس لئے  کہ انہوں نے  پروردگار کی سچائی کو بدل کو جھوٹ بنا ڈالا اور مخلوقات کی زیادہ پرستش اور عبادت کی بہ نسبت اس خالق کے  جو ابد تک محمود ہے۔ آمین۔ 
	(۲۶)اسی سبب سے  اللہ و تبارک تعالیٰ نے  ان کو گندی شہوتوں میں چھوڑ دیا۔ یہاں تک کہ ان کی عورتوں نے  اپنے  طبی کام کو خلاف طبع کام سے  بدل ڈالا۔ (۲۷)اسی طرح مرد بھی عورتوں سے  طبعی کام چھوڑ کر آپس کی شہوت سے  مست ہو گئے  یعنی مردوں نے  مردوں کے  ساتھ  روسیاہی کے  کام کر کے  اپنے  آپ میں گمراہی کے  لائق بدلہ پایا۔ 
	(۲۸)اور جس طرح انہوں نے  پروردگار کو پہچاننا نا پسند کیا اسی طرح رب العالمین نے  بھی ان کو نا پسندیدہ عقل کے  حوالہ کر دیا کہ نالائق حرکتیں کریں۔ (۲۹)پس وہ ہر طرح کے  جھوٹ، بدی، لالچ اور بد خواہی سے  بھر گئے  اور حسد خون ریزی جھگڑے  مکاری اور بغض سے  بھر گئے  اور غیب کرنے  والے۔ (۳۰) بد گو، پروردگارِ عالم کی نظر میں نفرتی اوروں کو بے  عزت کرنے  والے  مغرور شیخی بازبدیوں کے  بانی، ماں باپ کے  نا فرمان۔ (۳۱)بیوقوف، عہد شکن طبعی محبت سے  خالی اور بے  رحم ہو گئے۔ (۳۲)حالانکہ وہ رب العالمین کا یہ حکم جانتے  ہیں کہ ایسے  کام کرنے  والے  موت کی سزا کے  لائق ہیں۔ پھر بھی نہ فقط آپ ہی ایسے  کام کرتے  ہیں بلکہ اور کرنے  والوں سے  بھی خوش ہوتے  ہیں۔ 


رکوع:اللہ و تبارک تعالیٰ کا انصاف
     
     (۱)پس اے  الزام لگانے  والو! تم کوئی کیوں نہ ہو تمہارے  پاس کوئی عذر نہیں کیونکہ جس بات کا تم دوسرے  پر الزام لگاتے  ہو اسی کا تم اپنے  آپ کو مجرم ٹھہراتے  ہو۔ اس لئے  کہ تم جو الزام لگاتے  ہو خود وہی کام کرتے  ہو۔ (۲)اور ہم جانتے  ہیں کہ ایسے  کام کرنے  والوں کی عدالت پروردگار کی طرف سے  حق کے  مطابق ہوتی ہے۔ (۳)اے  انسان! تم جو ایسے  کام کرنے  والوں پر الزام لگاتے  ہو اور خود وہی کام کرتے  ہو کیا یہ سمجھتے  ہو کہ رب العالمین کی عدالت سے  بچ جاؤ گے  ؟(۴)یا تو اس کی مہربانی اور تحمل اور صبر کی دولت کو ناچیز جانتے  ہو اور نہیں سمجھتے  کہ پروردگار کی مہربانی تم کو توبہ کی طرف مائل کرتی ہے۔ (۵)بلکہ تم اپنی سختی اور غیر تائب دل  کے  مطابق  اس قہر کے  دن کے  لئے اپنے  واسطے  غضب کما رہے  ہو جس میں رب العالمین کی سچی عدالت ظاہر ہو گی۔ (۶)وہ ہر ایک کو اس کے  کاموں کے  موافق بدلہ دے  گا۔ (۷)جو پرہیزگاری میں ثابت قدم رہ کر بزرگی اور عظمت اور بقا کے  طالب ہوتے  ہیں ان کو ہمیشہ کی زندگی عطا کرے  گا۔ (۸)مگر جو تفرقہ انداز اور حق کے  نہ ماننے  والے  بلکہ جھوٹ کے  ماننے  والے  ہیں ان پر غضب اور قہر نازل ہو گا۔ (۹) اور مصیبت اور تنگی ہر ایک بدکار کی جان پر آئے  گی۔ پہلے  یہودی کی، پھر مشرک کی۔ (۱۰)مگر بزرگی اور عظمت اور سلامتی ہر ایک پرہیزگار کو ملے  گی۔ پہلے  یہودی کو پھر مشرک کو۔ (۱۱)کیونکہ پروردگارِ عالم کے  ہاں کسی کی طرف داری نہیں۔ (۱۲)اس لئے  کہ جنہوں نے  بغیر شریعت پائے  گناہ کیا وہ بغیر شریعت کے  ہلاک بھی ہوں گے  اور جنہوں نے  شریعت کے  ماتحت  ہو کر گناہ کیا ان کی سزا شریعت کے  موافق ہو گی۔ (۱۳)کیونکہ شریعت کے  سننے  والے  اللہ و تبارک تعالیٰ کے  نزدیک  سچے  نہیں ہوتے  بلکہ شریعت پر عمل کرنے  والے  سچے  ٹھہرائیں جائیں گے۔ (۱۴)اس لئے  کہ  جب وہ قومیں جو شریعت نہیں رکھتیں اپنی طبیعت  سے  شریعت کے  کام کرتی ہیں تو باوجود شریعت نہ رکھنے  کے  وہ اپنے  لئے  خود ایک شریعت ہیں۔ (۱۵)چنانچہ وہ شریعت  کی باتیں اپنے  دلوں پر لکھی ہوئی دکھاتی ہیں اور ان کا دل بھی ان باتوں کی گواہی دیتا ہے  اور ان کے  باہمی خیالات  یا تو ان پر الزام لگاتے  ہیں یا ان کو معذور رکھتے  ہیں۔ (۱۶)جس روز پروردگار میری خوشخبری کے  مطابق سیدنا عیسیٰ مسیح کی معرفت آدمیوں کی پوشیدہ باتوں کا انصاف کرے  گا۔ 
     

اہلِ یہود اور شریعت
	(۱۷)پس اگر تم  یہودی کہلاتے  اور شریعت پرتکیہ اور پروردگار پر فخر کرتے  ہو۔ (۱۸)اور اس کی رضا جانتے  اور شریعت کی تعلیم پا کر عمدہ باتیں پسند کرتے  ہو۔ (۱۹)اور اگر تم کو اس بات پر بھی بھروسہ ہے  کہ میں اندھوں کا رہنما اور اندھیرے  میں پڑے  ہوؤں کے  لئے  روشنی۔ (۲۰)اور نادانوں کا تربیت کرنے  والا اور بچوں کا استاد ہوں اور علم اور حق کا جو نمونہ شریعت میں ہے  وہ میرے  پاس ہے۔ (۲۱)پس تم جو اوروں کو سکھاتے  ہو اپنے  آپ کو کیوں نہیں سکھاتے  ؟تم جو وعظ کرتے  ہو کہ چوری نہ کرنا آپ خود کیوں چوری کرتے  ہو؟(۲۲)تم جو کہتے  ہو کہ زنا نہ کرنا آپ خود کیوں زنا کرتے  ہو؟تم جو بتوں سے  نفرت رکھتے  ہو آپ خود کیوں مندروں کو لوٹتے  ہو؟(۲۳)تم جو شریعت پر فخر کرتے  ہو شریعت کے  عدول سے  پروردگار کی کیوں بے  عزتی کرتے  ہو؟(۲۴)کیونکہ تمہارے  سبب سے  مشرکین میں پروردگار کے  نام پر کفر بکا جاتا ہے۔ چنانچہ یہ لکھا بھی ہے۔ (۲۵)ختنہ سے  فائدہ تو ہے  بشرطیکہ تم شریعت پر عمل کرو لیکن جب تم نے  شریعت سے  عدول کیا تو تمہارا ختنہ نامختونی ٹھہرا۔ (۲۶)پس اگر نامختون  شخص شریعت کے  حکموں پر عمل کرے  تو کیا اس کی نامختونی ختنہ کے  برابر نہ گنی جائے  گی؟(۲۷)اور جو شخص قومیت کے  سبب سے  نا مختون رہا اگر وہ شریعت کو پورا کرے  تو کیا تمہیں جو باوجود کلام اور ختنہ کے  شریعت سے  عدول کرتے  ہیں قصوروار نہ ٹھہرائے  گا؟(۲۸)کیونکہ وہ یہودی نہیں جو ظاہر کا ہے  اور نہ وہ ختنہ ہے  جو ظاہری اور جسمانی ہے۔ (۲۹)بلکہ یہودی وہی ہے  جو باطن میں ہے  اور ختنہ وہی ہے  جو دل کا اور روحانی ہے  نہ کہ لفظی۔ ایسے  کی تعریف آدمیوں کی طرف سے  نہیں بلکہ پروردگارِ عالم کی طرف سے  ہوتی ہے۔ 


رکوع:رب العالمین کی پروردگاری

	(۱)پس یہودی کو کیا فوقیت ہے  اور ختنہ سے  کیا فائدہ ؟(۲)ہر طرح سے  بہت، خاص کر یہ کہ پروردگارِ عالم کا کلام ان کے  سپرد ہوا۔ (۳)اگر بعض بے  وفا نکلے  تو کیا ہو؟کیا ان کی بے  وفائی پروردگار کی وفاداری کو باطل کر سکتی ہے  ؟(۴)ہر گز نہیں، بلکہ رب سچا ٹھہرے  اور ہر ایک آدمی جھوٹا۔ چنانچہ لکھا ہے  کہ 
	آپ اپنی باتوں میں سچے  ٹھہریں 
	اور اپنے  مقدمہ میں فتح پائیں۔ 
(۵)اگر ہمارا جھوٹ اللہ و تبارک تعالیٰ کی سچائی کی خوبی کو ظاہر کرتا ہے  تو ہم کیا کہیں ؟کیا یہ کہ رب العالمین بے  انصاف ہے  جو غضب نازل کرتا ؟(میں یہ بات انسان کی طرح کہتا ہوں )(۶)ہر گز نہیں، ورنہ پروردگارِ عالم کیونکر دنیا کے  انصاف کریں گے  ؟(۷)اگر میرے  جھوٹ کے  سبب سے  اللہ و تبارک تعالیٰ کی سچائی  اس کی بزرگی کے  واسطے  زیادہ ظاہر ہوئی تو پھر کیوں گنہگار کی طرح مجھ پر حکم دیا جاتا ہے  ؟(۸)اور ہم کیوں برائی نہ کریں تاکہ بھلائی پیدا ہو؟چنانچہ ہم پر یہ تہمت لگائی بھی جاتی ہے  اور بعض کہتے  ہیں کہ ان کا یہی مقولہ ہے  مگر ایسوں کا مجرم ٹھہرانا انصاف ہے۔ 
کوئی سچا نہیں 
	(۹)پس کیا ہوا؟ کیا ہم کچھ فضیلت رکھتے  ہیں ؟بالکل نہیں کیونکہ ہم یہودیوں اور مشرکین دونوں پر پیشتر یہ الزام لگا چکے  ہیں کہ وہ سب کے  سب گناہ کے  ماتحت ہیں۔ (۱۰)چنانچہ لکھا ہے  کہ 
	کوئی سچا نہیں، ایک بھی نہیں 
	(۱۱)کوئی سمجھ دار نہیں۔ 
	کوئی پروردگار کا طالب نہیں۔ 
	(۱۲)سب گمراہ ہیں سب کے  سب نکمے  بن گئے۔ 
	کوئی بھلائی کرنے  والا نہیں۔ ایک بھی نہیں۔ 
	(۱۳)ان کا گلا کھلی ہوئی قبر ہے۔ 
	انہوں نے  اپنی زبانوں سے  فریب دیا۔ 
	ان کے  ہونٹوں میں سانپوں کا زہر ہے۔ 
	(۱۴) ان کا منہ لعنت اور کڑواہٹ سے  بھرا ہے۔ 
	(۱۵)ان کے  قدم خون بہانے  کے  لئے  تیزروہیں۔ 
	(۱۶)ان کی راہوں میں تباہی اور بدحالی ہے۔ 
	(۱۷)اور وہ سلامتی کی راہ سے  واقف نہ ہوئے۔ 
	(۱۸)ان کی آنکھوں میں پروردگار کا خوف نہیں۔ 
(۱۹)اب ہم جانتے  ہیں کہ شریعت  جو کچھ فرماتی ہے  ان سے  فرماتی ہے  جو شریعت کے  ماتحت ہیں تاکہ ہر ایک کا منہ بند ہو جائے  اور ساری دنیا پروردگار کے  نزدیک سزا کے  لائق ٹھہرے۔ (۲۰)کیونکہ شریعت کے  اعمال سے  کوئی بشر اس کے  حضور دیانتدار نہیں ٹھہرے  گا۔ اس لئے  کہ شریعت کے  وسیلہ سے  تو گناہ کی پہچان ہوتی ہے۔ 
اللہ و تبارک تعالیٰ ہمیں کس طرح دیانتدار ٹھہراتے  ہیں 
(۲۱)مگر اب شریعت کے  بغیر پروردگار کی سچائی ظاہر ہوئی ہے  جس کی شہادت شریعت اور انبیاء کرام سے  ہوتی ہے۔ (۲۲) یعنی رب العالمین کی وہ سچائی جو سیدنا عیسیٰ مسیح پر ایمان لانے  سے  سب ایمان لانے  والوں کو حاصل ہوتی ہے  کیونکہ کچھ فرق نہیں۔ (۲۳)اس لئے  کہ سب نے  گناہ کیا اور پروردگار کی مہربانی سے  محروم ہیں۔ (۲۴)مگر اُن کی مہربانی کے  سبب سے  اس چھٹکارے  کے  ذریعہ جو سیدنا عیسیٰ مسیح میں مفت دیانتدار ٹھہرائے  جاتے  ہیں۔ (۲۵)اسے  پروردگار نے  ان کے  خون کے  باعث ایک ایسا کفارہ ٹھہرایا جو ایمان لانے  سے  فائدہ منت ہوتا کہ جو گناہ پیشتر ہو چکے  تھے  اور جن سے  پروردگار نے  تحمل کر کے  طرح دی تھی ان کے  بارے  میں وہ اپنی سچائی ظاہر کرے۔ (۲۶)بلکہ اسی وقت اس کی سچائی  ظاہر ہو کہ وہ خود بھی عادل رہے  اور جو سیدنا عیسیٰ مسیح پر ایمان لائے  اس کو بھی سچا ٹھہرانے  والا ہو۔ (۲۷)پس فخر کہاں رہا ؟ اس کی گنجائش ہی نہیں۔ کون سی شریعت  کے  سبب سے  ؟ کیا اعمال کی شریعت سے  ؟ نہیں بلکہ ایمان کی شریعت سے  (۲۸)چنانچہ ہم یہ نتیجہ نکالتے  ہیں کہ انسان شریعت  کے  اعمال کے  بغیر  ایمان کے  سبب سے  دیانتدار ٹھہرتا ہے۔ (۲۹)کیا پروردگار صرف یہودیوں کا ہے  مشرکین کا نہیں ؟بے  شک مشرکین کا بھی ہے۔ (۳۰)کیونکہ رب العالمین ایک ہی ہے  جو اہلِ ختان کو بھی ایمان سے  اور اہلِ قلف کو بھی ایمان ہی کے  وسیلہ سے  دیانتدار ٹھہرائے  گا۔ (۳۱)پس کیا ہم شریعت کو ایمان سے  باطل کرتے  ہیں ؟ ہر گز نہیں بلکہ شریعت  کو قائم رکھتے  ہیں۔ 


رکوع: نظیرِ حضرت ابراہیم  

	(۱)پس ہم کیا کہیں کہ ہمارے  جدِ امجد حضرت ابراہیم کو کیا حاصل ہوا؟(۲)کیونکہ اگر حضرت ابراہیم اعمالِ صالح سے  سچے  ٹھہرائے  جاتے  تو ان کو فخر کی جگہ ہوتی لیکن رب العالمین کے  نزدیک نہیں۔ (۳)کلامِ الٰہی کیا فرماتا ہے  ؟ یہ کہ حضرت ابراہیم پروردگارِ عالم پر ایمان لائے  اور یہ ان کے  لئے  دیانتداری گِنا گیا۔ (۴)کام کرنے  والے  کی مزدوری مہربانی نہیں بلکہ حق سمجھی جاتی ہے۔ (۵)مگر جو شخص کام نہیں کرتا بلکہ بے  دین کے  سچا ٹھہرانے  والے  پر ایمان لاتا ہے  اس کا ایمان اس کے  لئے  دیانتداری گنا جاتا ہے۔ (۶)چنانچہ جس شخص کے  لئے  پروردگارِ عالم بغیر اعمال کے  سچائی محسوب کرتے  ہیں۔ حضرت داؤد  بھی اس کی مبارک حالی اس طرح فرماتے  ہیں۔ (۷) کہ 
	قابلِ ستائش وہ ہیں جن کی بد کاریاں معاف ہوئیں 
	اور جن کے  گناہ ڈھانکے  گئے۔ 
(۸)قابلِ ستائش وہ شخص ہے  جس کے  گناہ پروردگار محسوب نہ کریں گے  (۹) پس کیا یہ مبارک حالی اہلِ ختان کے  لئے  ہے  یا اہلِ قلف کے  لئے  بھی ؟کیونکہ  ہمارا دعویٰ یہ ہے  کہ حضرت ابراہیم  کے  لئے ان کا ایمان دیانتداری گنا گیا۔ (۱۰)پس کس حالت میں گنا گیا ؟ مختونی میں یا نا مختونی میں ؟ مختونی میں نہیں بلکہ نا مختونی میں۔ (۱۱) اور انہوں نے  ختنہ کا نشان پایا کہ اس ایمان کی سچائی پر مہر ہو جائے  جو انہیں حالتِ قلف میں حاصل تھی تاکہ وہ ان سب کے  جدِ امجد ٹھہرائے  جائیں جو حالتِ قلف میں ایمان لاتے  ہیں اور ان کے  لئے  بھی سچائی محسوب کی جائے۔ (۱۲)اور ان اہلِ ختان کے  جدِ امجد ہوں جو نہ صرف اہلِ ختان ہیں بلکہ ہمارے  جدِ امجد حضرت ابراہیم  کے  اس ایمان کی بھی پیروی کرتے  ہیں جو انہیں حالتِ قلف میں حاصل تھی۔ 
(۱۳)کیونکہ یہ وعدہ کہ وہ دنیا کے  وارث ہونگے  نہ حضرت ابراہیم  سے  نہ ان کی نسل سے  شریعت کے  وسیلہ سے  کیا گیا تھا بلکہ  ایمان کی سچائی کے  وسیلہ سے۔ (۱۴)کیونکہ اگر شریعت  والے  ہی وارث ہوں تو ایمان بے  فائدہ رہا اور وعدہ لاحاصل ٹھہرا۔ (۱۵)کیونکہ شریعت  تو غضب پیدا کرتی ہے  اور جہاں شریعت نہیں وہاں عدول حکمی بھی نہیں۔ (۱۶)اسی واسطے  وہ میراث ایمان سے  ملتی ہے  تاکہ مہربانی کے  طور پر ہو اور وہ وعدہ کل نسل کے  لئے  قائم رہے۔ نہ صرف اس نسل کے  لئے  جو شریعت والی ہے  بلکہ اس کے  لئے  بھی جو حضرت ابراہیم کی مانند ایمان والی ہے۔ وہی ہم سب کے  جدِ امجد ہیں۔ (۱۷) چنانچہ لکھا ہے  کہ  میں نے  تمہیں بہت سی قوموں کا باپ بنایا )اس رب کے  سامنے  جس پر وہ ایمان لائے  اور جو مردوں کو زندہ کرتے  ہیں اور جو چیزیں نہیں ہیں ان کو اس طرح بلا لیتے  ہیں کہ گویا وہ ہیں۔ (۱۸)وہ نا امیدی کی حالت میں امید کے  ساتھ ایمان لائے  تاکہ ان کے  اس قول کے  مطابق  کہ تمہاری نسل ایسی ہی ہو گی وہ بہت سی قوموں کے  جدِ امجد ہوں۔ (۱۹)اور وہ جو تقریباً سو برس کے  تھے  باوجود اپنے  مردہ سے  بدن اور بی بی سارہ کے  رحم کی مردگی پر لحاظ کرنے  کے  ایمان میں ضعیف نہ ہوئے۔ (۲۰) اور نہ بے  ایمان ہو کر پروردگار کے  وعدہ میں شک کیا بلکہ  ایمان میں مضبوط ہو کر پروردگار کی تمجید کی۔ (۲۱) اسی سبب سے  یہ ان کے  لئے  دیانتداری گنا گیا۔ (۲۳)اور یہ بات کے  ایمان ان کے  لئے  دیانتداری گنا گیا نہ صرف ان کے  لئے  لکھی گئی۔ (۲۴)بلکہ ہمارے  لئے  بھی جن کے  لئے  ایمان دیانتداری گنا جائے  گا۔ اس واسطے  کہ ہم اس پر ایمان لائے  ہیں جس نے  ہمارے  آقا و مولا سیدنا عیسی ٰ مسیح کو مردوں میں سے  زندہ کیا۔ (۲۵) وہ ہمارے  گناہوں کے  لئے  حوالہ کر دئے  گئے  اور ہم کو سچا ٹھہرانے  کے  لئے  زندہ کئے  گئے۔ 


رکوع: تاثیرِ صداقت، بقا

	(۱)پس جب ہم ایمان سے  سچے  ٹھہرے  تو اللہ و تبارک تعالیٰ کے  ساتھ اپنے  آقا و مولا سیدنا عیسیٰ مسیح کے  وسیلہ سے  ملاپ رکھیں۔ (۲)جن کے  وسیلہ سے ایمان کے  سبب سے  اس مہربانی تک ہماری  رسائی بھی ہوئی جس پر قائم ہیں اور پروردگار کی بزرگی کی امید پر فخر کریں۔ (۳)اور صرف یہی نہیں بلکہ  مصیبتوں میں بھی فخر کریں یہ جان کر کہ مصیبت سے  صبر پیدا ہوتا ہے۔ (۴) اور صبر سے  پختگی اور پختگی سے  امید پیدا ہوتی ہے۔ (۵)اور امید سے  شرمندگی حاصل نہیں ہوتی کیونکہ روحِ حق جو ہم کو عطا کیا گیا ہے  اس کے  وسیلہ سے  پروردگارِ عالم کی محبت ہمارے  دلوں میں ڈالی گئی ہے۔ (۶)کیونکہ جب ہم کمزور ہی تھے  تو عین وقت سیدنا عیسیٰ مسیح بے  دینوں کی خاطر فوت ہوئے۔ (۷)کسی دیانتدار کی خاطر بھی مشکل سے  کوئی اپنی جان دے  گا مگر شاید کسی نیک آدمی کے  لئے  کوئی اپنی جان تک دے  دینے  کی جرات کرے۔ (۸)لیکن پروردگار اپنی محبت کی خوبی ہم پر ظاہر کرتے  ہیں کہ  جب ہم گنہگار ہی تھے  تو سیدنا عیسیٰ مسیح ہمارے  خاطر قربان ہوئے۔ (۹)پس جب ہم ان کے  خون کے  باعث اب سچے  ٹھہرائے  جاتے  ہیں تو ان کے  وسیلہ سے  غضب الٰہی سے  ضرور ہی بچیں گے۔ (۱۰)کیونکہ جب باوجود دشمن ہونے  کے  پروردگارِ عالم سے  ان کے  محبوب کی قربانی کے  وسیلہ سے  ہمارا میل ملاپ ہو گیا تو میل ہونے  کے  بعد ہم تو ان کی زندگی کے  سبب سے  ضرور ہی بچیں گے۔ (۱۱)اور صرف یہی نہیں بلکہ اپنے  آقا و مولا سیدنا عیسی ٰ مسیح کے  طفیل سے  جن کے  وسیلہ سے  اب ہمارا رب العالمین کے  ساتھ میل ہو گیا اللہ و تبارک تعالیٰ پر فخر بھی کرتے  ہیں۔ 
حضرت آدم اور سیدنا عیسی ٰ مسیح
	(۱۲)پس جس طرح ایک آدمی کے  سبب سے  گناہ دنیا میں آیا اور گناہ کے  سبب سے  موت آئی اور یوں موت سب آدمیوں میں پھیل گئی اس لئے  کہ سب نے  گناہ کیا۔ (۱۳)کیونکہ شریعت کے  عطا کئے  جانے  تک دنیا میں گناہ تو تھا مگر جہاں شریعت  نہیں وہاں گناہ محسوب نہیں ہوتا۔ (۱۴)تو بھی حضرت آدم  سے  لے  کر حضرت موسیٰ تک موت نے  ان پر بھی بادشاہی کی جنہوں نے اس آدم کی نافرمانی کی طرح جو آنے  والے  کا مثیل تھا گناہ نہ کیا تھا۔ (۱۵)لیکن گناہ کا جو حال ہے  وہ مہربانی کی نعمت کا نہیں کیونکہ جب ایک شخص کے  گناہ سے  بہت سے  آدمی مر گئے  تو پروردگار کی مہربانی اور اس کی جو بخشش ایک ہی آدمی یعنی سیدنا عیسیٰ مسیح کی مہربانی سے  پیدا ہوئی بہت سے  آدمیوں پر ضرور ہی افراط سے نازل ہوئی۔ (۱۶)اور جیسا ایک شخص کے  گناہ کرنے  کا انجام ہوا مہربانی کا ویسا حال نہیں کیونکہ ایک ہی کے  سبب سے  وہ فیصلہ ہوا جس کا نتیجہ سزا کا حکم تھا مگر بہتیرے  گناہوں سے  ایسی نعمت پیدا ہوئی جس کا نتیجہ یہ ہوا کہ  لوگ دیانتدار ٹھہرے۔ (۱۷)کیونکہ  جب ایک شخص کے  گناہ کے  سبب سے  موت نے  اس ایک کے  ذریعہ سے  بادشاہی کی تو جو لوگ مہربانی اور سچائی کی بخشش افراط سے  حاصل کرتے  ہیں وہ ایک شخص یعنی سیدنا عیسیٰ مسیح کے  وسیلہ سے  ہمیشہ کی زندگی میں ضرور ہی بادشاہی کریں گے۔ (۱۸)غرض جیسا کہ  ایک گناہ کے  سبب سے  وہ فیصلہ ہوا جس کا نتیجہ سب آدمیوں کی سزا کا حکم تھا ویسا ہی سچائی کے  ایک کام کے  وسیلہ سے  سب آدمیوں کو وہ نعمت ملی جس سے  دیانتدار ٹھہر کر زندگی پائیں۔ (۱۹)کیونکہ جس طرح ایک ہی شخص کی نافرمانی سے  بہت سے  لوگ گنہگار ٹھہرے  اسی طرح ایک فرمانبرداری سے  بہت سے  لوگ دیانتدار ٹھہریں گے۔ (۲۰)اور بیچ میں شریعت آ موجود ہوئی تاکہ گناہ زیادہ ہو جائے  مگر جہاں گناہ زیادہ ہوا وہاں مہربانی اس سے  بھی نہایت زیادہ ہوئی۔ (۲۱)تاکہ جس طرح گناہ نے  موت کے  سبب سے  بادشاہی کی اسی طرح مہربانی بھی ہمارے  آقا و مولا سیدنا عیسیٰ مسیح کے  وسیلہ سے  ہمیشہ کی زندگی کے  لئے  دیانتداری کے  ذریعہ سے  بادشاہی کرے۔ 


رکوع:گناہ کے  اعتبار سے  مردہ لیکن سیدنا عیسی ٰ مسیح کے  ساتھ زندہ

	(۱)پس ہم کیا کہیں ؟ کیا گناہ کرتے  رہیں تاکہ مہربانی زیادہ ہو؟(۲)ہر گز نہیں ہم جو گناہ کے  اعتبار سے مر گئے  کیونکر اس میں آئندہ کو زندگی گزاریں ؟ (۳)کیا تم نہیں جانتے  کہ  ہم جتنوں نے  سیدنا عیسیٰ مسیح میں شامل ہونے  کا اصطباغ لیا تو ان کی موت میں شامل ہونے  کا اصطباغ لیا؟(۴)پس موت میں شامل ہونے  کے  اصطباغ کے  وسیلہ سے  ہم ان کے  ساتھ دفن ہوئے  تاکہ جس طرح  سیدنا عیسیٰ مسیح پروردگار کی بزرگی کے  وسیلہ سے  مردوں میں سے  زندہ کئے  گئے  اسی طرح ہم بھی نئی زندگی  میں چلیں۔ (۵)کیونکہ  جب ہم ان کی موت کی مشابہت  سے  ان کے  ساتھ پیوستہ ہو گئے  تو بیشک ان کے  جی اٹھنے  کی مشابہت سے  بھی ان کے  ساتھ  پیوستہ ہوں گے۔ (۶)چنانچہ ہم جانتے  ہیں کہ ہماری پرانی انسانیت  ان کے  ساتھ اس لئے  مصلوب کی گئی کہ گناہ کا بدن بے  کار ہو جائے  تاکہ ہم آگے  کو گناہ کی غلامی میں نہ رہیں۔ (۷)کیونکہ جو مرا وہ گناہ سے  بری ہوا۔ (۸)پس جب ہم سیدنا عیسیٰ مسیح کے  ساتھ مرے  تو ہمیں یقین ہے  کہ ان کے  ساتھ جئیں گے  بھی۔ (۹)کیونکہ یہ جانتے  ہیں کہ سیدنا عیسیٰ مسیح مردوں میں سے  جی اٹھے  ہیں تو پھر نہیں مرنے  کے  موت کا پھر ان پر اختیار نہیں ہونے  کا۔ (۱۰)کیونکہ سیدنا عیسیٰ جو قربان ہوئے  گناہ کے  اعتبار  سے  ایک بار قربان ہوئے  اب جو جیتے  ہیں تو پروردگارِ عالم کے  اعتبار سے  جیتے  ہیں۔ (۱۱)اسی طرح تم بھی اپنے  آپ کو گناہ کے  اعتبار سے  مردہ مگر رب العالمین کے  اعتبار سے  سیدنا عیسیٰ مسیح میں زندہ سمجھو۔ 
	(۱۲)پس گناہ تمہارے  فانی بدن میں بادشاہی نہ کرے  کہ تم ان کی خواہشوں کے  تابع رہو۔ (۱۳)اور اپنے  اعضا جھوٹ کے  ہتھیار ہونے  کے  لئے  گناہ کے  حوالہ نہ کیا کرو بلکہ اپنے  آپ کو مردوں میں سے  زندہ جان کر خدا تعالیٰ کے  حوالہ کرو اور اپنے اعضا سچائی کے  ہتھیار ہونے  کے  لئے  اللہ و تبارک تعالیٰ کے  حوالہ کرو۔ (۱۴)اس لئے  کہ گناہ کا تم پر اختیار نہ ہو گا کیونکہ تم شریعت کے  ماتحت بلکہ مہربانی کے  ماتحت ہو۔ 


دیانتداری کے  غلام
	(۱۵)پس کیا ہوا؟ کیا ہم اس لئے  گناہ کریں کہ شریعت کے  ماتحت نہیں بلکہ مہربانی کے  ماتحت ہیں ؟ ہر گز نہیں۔ (۱۶)کیا تم نہیں جانتے  کہ جس طرح کی فرمانبرداری کے  لئے  اپنے  آپ کو غلاموں کی طرح حوالہ کر دیتے  ہو اسی کے  غلام ہو جس کے  فرمانبردار ہو خواہ گناہ کے  جس کا انجام موت ہے  خواہ فرمانبرداری کے  جس کا انجام سچائی ہے  ؟(۱۷)لیکن پروردگارِ عالم کا شکر ہے  کہ اگرچہ تم گناہ کے  غلام تھے  تو بھی دل سے  اس تعلیم کے  فرمانبردار ہو گئے  جس کے  سانچے  میں تم ڈھالے  گئے  تھے۔ (۱۸)اور گناہ سے  آزاد ہو کر دیانتداری کے  غلام ہو گئے۔ (۱۹)میں تمہاری انسانی کمزوری کے  سبب سے  انسانی طور پر کہتا ہوں۔ جس طرح تم نے  اپنے  اعضا بدکاری کرنے  کے  لئے  اور بدکاری کی غلامی کے  حوالہ کئے  تھے  اسی طرح اب اپنے  اعضا پاک ہونے  کے  لئے  سچائی کی غلامی کے  حوالہ کر دو۔ (۲۰)کیونکہ جب تم گناہ کے  غلام تھے  تو سچائی کے  اعتبار سے  آزاد تھے۔ (۲۱)پس جن باتوں سے  تم اب شرمندہ ہو ان سے  تم اس وقت کیا پھل پاتے  تھے  ؟ کیونکہ ان کا انجام تو موت ہے۔ (۲۲)مگر اب گناہ سے  آزاد اور پروردگار کے  غلام ہو کر تم کو اپنا اجر ملا جس سے  پاکیزگی حاصل ہوتی ہے  اور اس کا انجام ہمیشہ کی زندگی ہے۔ (۲۳)کیونکہ گناہ کی مزدوری موت ہے  مگر رب العالمین کی مہربانی ہمارے  آقا و مولا سیدنا عیسیٰ مسیح میں ہمیشہ کی زندگی ہے۔ 


رکوع:پاکیزگی کی زندگی

	(۱)اے  برادرانِ دین ! کیا تم نہیں جانتے  (میں ان سے  کہتا ہوں جو شریعت سے  واقف ہیں ) کہ جب تک آدمی جیتا ہے  اسی وقت تک شریعت اس پر اختیار رکھتی ہے  ؟ (۲)چنانچہ جس عورت کا شوہر موجود ہے  وہ شریعت کے  موافق اپنے  شوہر کی زندگی تک اس کے  بند میں ہے لیکن اگر شوہر مرگیا تو وہ شوہر کی شریعت  سے  چھوٹ گئی۔ (۳)پس اگر شوہر کے  جیتے  جی دوسرے  مرد کی ہو جائے  تو زانیہ کہلائے  گی لیکن اگر شوہر مر جائے  تو وہ اس شریعت سے  آزاد ہے۔ یہاں تک کہ اگر دوسرے  مرد کی بھی ہو جائے  تو زانیہ  نہ ٹھہرے  گی۔ (۴)پس اے  میرے  برادرانِ دین ! تم بھی سیدنا عیسیٰ مسیح کے  بدن کے  وسیلہ سے  شریعت کے  اعتبار سے  اس لئے  مردہ بن گئے  کہ اس دوسرے  کے  ہو جاؤ جو مردوں میں سے  زندہ کیا گیا تاکہ ہم سب پروردگارِ عالم کے  لئے  پھل پیدا کریں۔ (۵)کیونکہ جب ہم جسمانی تھے  تو گناہ کی رغبتیں جو شریعت کے  باعث پیدا ہوتی تھیں موت کاپھل پیدا کرنے  کے  لئے ہمارے  اعضا میں تاثیر کرتی تھیں۔ (۶)لیکن جس چیز کی قید میں تھے  اس کے  اعتبار سے  مر کر  اب ہم شریعت  سے  ایسے  چھوٹ گئے  کہ روحِ حق کے  نئے  طور پر نہ کہ لفظوں کے  پرانے  طور پر خدمت کرتے  ہیں۔ 
شریعت اور گناہ
	(۷)پس ہم کیا کہیں ؟ کیا شریعت گناہ ہے  ؟ ہر گز نہیں بلکہ بغیر شریعت کے  میں گناہ کو نہ پہچانتا اگر شریعت یہ نہ فرماتی کہ تم لالچ نہ کر و تو میں لالچ کو نہ جانتا۔ (۸)مگر گناہ نے  موقع پا کر حکم کے  ذریعہ سے  مجھ میں ہر طرح کا لالچ پیدا کر دیا کیونکہ شریعت کے  بغیر گناہ مردہ ہے۔ (۹)ایک زمانہ میں شریعت کے  بغیر میں زندہ تھا مگر جب حکم آیا تو گناہ زندہ ہو گیا اور میں مرگیا۔ (۱۰)اور جس حکم کا منشا زندگی تھا وہی میرے  حق میں موت کا باعث بن گیا۔ (۱۱)کیونکہ گناہ نے  موقع پا کر حکم کے  ذریعہ سے  مجھے  بہکایا اور اسی کے  ذریعہ سے  مجھے  مار بھی ڈالا۔ (۲۱)پس شریعت پاک ہے  اور حکم بھی پاک اور سچا اور اچھا ہے۔ (۱۳)پس جو چیز  اچھی ہے  کیا وہ میرے  لئے  موت ٹھہری؟ ہر گز نہیں بلکہ گناہ نے  اچھی چیز کے  ذریعہ سے میرے  لئے  موت پیدا کر کے مجھے  مار ڈالا تاکہ اس کا گناہ ہونا ظاہر ہو اور حکم کے  ذریعہ سے  گناہ حد سے  زیادہ مکروہ معلوم ہو۔ 
انسان کی باطنی کش مکش
(۱۴)کیونکہ ہم جانتے  ہیں کہ شریعت تو روحانی ہے  مگر میں جسمانی اور گناہ کے  ہاتھ بکا ہوا ہوں۔ (۱۵)اور جو میں کرتا ہوں اس کو نہیں جانتا کیونکہ جس کا میں ارادہ کرتا ہوں وہ نہیں کرتا بلکہ جس سے  مجھ کو نفرت ہے  وہی کرتا ہوں۔ (۱۶)اور اگر میں اس پر عمل کرتا ہوں جس کا ارادہ نہیں کرتا تو میں جانتا ہوں کہ شریعت  خوب ہے۔ (۱۷)پس اس صورت میں اس کا کرنے  والا میں نہ رہا بلکہ گناہ ہے  جو مجھ میں بسا ہوا ہے۔ (۱۸)کیونکہ میں جانتا ہوں کہ مجھ میں یعنی میرے  جسم میں کوئی نیکی بسی ہوئی نہیں البتہ  ارادہ تو مجھ میں موجود ہے  مگر نیک کام مجھ سے  بن نہیں پڑتے۔ (۱۹)چنانچہ جس نیکی کا ارادہ کرتا ہوں وہ تو نہیں کرتا مگر جس بدی کا ارادہ نہیں کرتا اسے  کر لیتا ہوں۔ (۲۰)پس اگر میں وہ کرتا ہوں جس کا ارادہ نہیں کرتا تو اس کا کرنے  والا میں نہ رہا بلکہ گناہ ہے  جو مجھ میں بسا ہوا ہے۔ (۲۱)غرض میں ایسی شریعت پاتا ہوں کہ جب نیکی کا ارادہ کرتا ہوں تو بدی میرے  پاس آ موجود ہوتی ہے۔ (۲۲)کیونکہ باطنی انسانیت  کی رو سے  تو میں پروردگار کی شریعت کو بہت پسند کرتا ہوں۔ (۲۳)مگر مجھے  اپنے  اعضا میں ایک اور طرح کی شریعت نظر آتی ہے  جو میری عقل کی شریعت سے  لڑ کر مجھے  اس گناہ کی شریعت  کی قید میں لے  آتی ہے  جو میرے  اعضا میں موجود ہے۔ (۲۴)ہائے  میں کیسا کمبخت آدمی ہوں ! اس موت کے  بدن سے  مجھے  کون چھڑائے  گا؟ (۲۵)اپنے  آقا و مولا سیدنا عیسیٰ مسیح کے  وسیلہ سے  رب العالمین کا شکر ادا کرتا ہوں۔ غرض میں خود اپنی عقل سے  تو پروردگارِ عالم کی شریعت کا مگر جسم سے  گناہ کی شریعت کا محکوم ہوں۔ 


رکوع:تاثیرِ صداقت، بزرگی

	(۱)پس اب جو سیدنا عیسیٰ مسیح میں ہیں ان پر عذاب کا فتویٰ نہیں۔ (۲) کیونکہ زندگی کے  روحِ حق کی شریعت نے  سیدنا عیسیٰ مسیح میں مجھے  گناہ اور موت کی شریعت سے  آزاد کر دیا۔ (۳)اس لئے  کہ جو کام شریعت جسم کے  سبب سے  کمزور ہو کر نہ کر سکی وہ اللہ و تبارک تعالیٰ نے  کیا یعنی انہوں نے  اپنے  محبوب کو گناہ آلودہ جسم کی صورت میں اور گناہ کی قربانی کے لئے  بھیج کر جسم میں گناہ کی سزا کا حکم دیا۔ (۴)تاکہ شریعت کا تقاضا ہم میں پورا ہو جو جسم کے  مطابق نہیں بلکہ روحِ حق کے  مطابق چلتے  ہیں۔ (۵)کیونکہ جو جسمانی ہیں وہ جسمانی باتوں کے  خیال میں رہتے  ہیں لیکن جو روحانی ہیں وہ روحانی باتوں کے  خیال میں رہتے  ہیں (۶)اور جسمانی نیت موت ہے  مگر روحانی نیت زندگی اور اطمینان ہے۔ (۷)اس لئے  کہ جسمانی نیت پروردگارِ عالم کی دشمنی ہے  کیونکہ  نہ تو خدا تعالیٰ کی شریعت کے  تابع ہے  نہ ہو سکتی ہے۔ (۸)اور جو جسمانی ہیں وہ اللہ تعالیٰ کو خوش نہیں کر سکتے۔ (۹)لیکن تم جسمانی نہیں بلکہ روحانی ہو بشرطیکہ پروردگارِ عالم کا روح تم میں بسا ہوا ہے۔ مگر جس میں سیدنا عیسیٰ مسیح کا روح نہیں وہ اس کا نہیں۔ (۱۰)اور اگر سیدنا عیسیٰ مسیح تم میں ہیں تو بدن تو گناہ کے  سبب سے  مردہ ہے  مگر روح سچائی کے  سبب سے  زندہ ہے۔ (۱۱)اور اگر اسی کا روح تم میں بسا ہوا ہے  جس نے  سیدنا عیسیٰ کو مردوں میں سے  زندہ کیا تو جس نے  سیدنا عیسیٰ کو مردوں میں سے  زندہ کیا وہ تمہارے  فانی بدنوں کو بھی اپنے  اس روح کے  وسیلہ سے  زندہ کرے  گا جو تم میں بسا ہوا ہے۔ 
	(۱۲)پس اے  برادرانِ دین ! ہم قرض دار تو ہیں مگر جسم کے  نہیں کہ جسم کے  مطابق زندگی گزاریں۔ (۱۳)کیونکہ اگر تم جسم کے  مطابق زندگی گزارو گے  تو ضرور مرو گے  اور اگر روح سے  بدن کے  کاموں کو نیست و نابود کرو گے  تو جیتے  رہو گے۔ (۱۴)اس لئے  کہ جتنے  پروردگار کی روح کی ہدایت سے  چلتے  ہیں وہی پروردگار کے  فرزند ہیں۔ (۱۵)کیونکہ تم کو غلامی کی روح نہیں ملی جس سے  پھر ڈر پیدا ہو بلکہ لے  پالک ہونے  کی روح ملی جس سے  ہم اباّ یعنی اے  باپ کہہ کر پکارتے  ہیں۔ (۱۶) روحِ حق  خود ہماری روح کے  ساتھ مل کر شہادت دیتا ہے  کہ ہم اللہ و تبارک تعالیٰ کے  فرزند ہیں۔ (۱۷)اور اگر فرزند ہیں تو وارث بھی ہیں یعنی رب العالمین کے  وارث اور سیدنا عیسیٰ مسیح کے  ہم میراث بشرطیکہ ہم اس کے  ساتھ دکھ اٹھائیں تاکہ اس کے  ساتھ عظمت بھی پائیں۔ 
	(۱۸)کیونکہ میری دانست میں اس زمانہ کے  دکھ درد اس لائق نہیں کہ اس بزرگی کے  مقابل ہو سکیں جو ہم پر ظاہر ہونے  والی ہے۔ (۱۹)کیونکہ مخلوقات کمال آرزو سے  پروردگار کے  فرزندوں کے  ظاہر ہونے  کی راہ دیکھتی ہے۔ (۲۰)اس لئے  کہ مخلوقات بطالت کے  اختیار میں کر دی گئی تھی۔ نہ اپنی خوشی سے  بلکہ اس کے  باعث سے  جس نے  اس کو۔ (۲۱)اس امید پر بطالت کے  اختیار میں کر دیا کہ مخلوقات بھی فنا  کے  قبضہ سے  چھوٹ کر رب العالمین کے  فرزندوں کی بزرگی کی آزادی میں داخل ہو جائے  گی۔ (۲۲)کیونکہ ہم کو معلوم ہے  کہ ساری مخلوقات مل کر اب تک کراہتی ہے  اور دردِ زہ میں پڑی تڑپتی ہے۔ (۲۳)اور نہ فقط وہی بلکہ ہم بھی جنہیں  روحِ حق ٰ کے  پہلے  پھل ملے  ہیں آپ اپنے  باطن میں کراہتے  ہیں اور لے  پالک ہونے  یعنی اپنے  بدن کی مخلصی کی راہ دیکھتے  ہیں۔ (۲۴)چنانچہ ہمیں امید کے  وسیلہ سے  نجات ملی مگر جس چیز  کی امید ہے  جب وہ نظر آ جائے  تو پھر امید کیسی؟ کیونکہ جو چیز کوئی دیکھ رہا ہے  اس  کی امید کیا کرے  گا ؟ (۲۵)لیکن جس چیز کو نہیں دیکھتے  اگر ہم اس کی امید کریں تو صبر سے  اس کی راہ دیکھتے  ہیں۔ 
	(۲۶)اسی طرح روحِ حق بھی ہماری کمزوری میں مدد کرتا ہے  کیونکہ جس طور سے  ہم کو دعا کرنا چاہیے  ہم نہیں جانتے  مگر روحِ حق  خود ایسی آہیں بھر بھر کر ہماری شفاعت کرتا ہے  جن کا بیان نہیں ہو سکتا۔ (۲۷)اور دلوں کا پرکھنے  والا  جانتا ہے  کہ روحِ حق کی کیا نیت ہے  کیونکہ وہ رب العالمین سے  محبت رکھنے  والوں کے  لئے  بھلائی پیدا کرتی ہیں یعنی ان کے  لئے  جو پروردگارِ عالم کے  ارادہ کے  موافق بلائے  گئے۔ (۲۹)کیونکہ جن کو اس نے  پہلے  سے  جانا ان کو پہلے  سے  مقرر بھی کیا اس کے  محبوب کے  ہم شکل ہوں تاکہ وہ بہت سے  اہلِ ایمان میں پہلو ٹھا ٹھہریں۔ (۳۰)اور جن کو اس نے  پہلے  سے  مقرر کیا ان کو بلایا بھی اور جن کو بلایا ان کو سچا بھی دیانتدار بھی ٹھہرایا اور جن کو دیانتدار ٹھہرایا ان کو عظمت بھی عطا کی۔ 
سیدنا عیسیٰ مسیح میں پروردگار کی محبت
	(۳۱)پس ہم ان باتوں کی بابت کیا کہیں  ؟ اگر پروردگار ہماری طرف ہیں تو کون ہمارا مخالف ہے  ؟جس نے  اپنے  محبوب ہی کو دریغ نہ کیا بلکہ  ہم سب کی خاطر انہیں حوالہ کر دیا وہ ان کے  ساتھ اور سب چیزیں بھی ہمیں کس طرح نہ عطا فرمائیں گے  ؟(۳۳)اللہ تعالیٰ کے  بندوں پر کون نالش کرے  گا؟خدا تعالیٰ وہ ہے  جو ان کو سچا ٹھہراتا ہے۔ (۳۴)کون ہے  جو مجرم ٹھہرائے  گا ؟ سیدنا عیسیٰ مسیح وہ ہیں جو مر گئے  بلکہ مردوں میں سے  جی اٹھے  اور پروردگارِ کی دہنی طرف  ہیں اور ہماری شفاعت بھی کرتے  ہیں۔ (۳۵)کون ہم کو سیدنا عیسیٰ مسیح کی محبت سے  جدا کرے  گا ؟ مصیبت یا تنگی یا ظلم یا کال یا ننگا پن یا خطرہ یا تلوار ؟ (۳۶)چنانچہ لکھا ہے  کہ 
	ہم آپ کی خاطر دن بھر جان سے  مارے  جاتے  ہیں۔ 
	ہم تو ذبح ہونے  والی بھیڑوں کے  برابر گنے  گئے۔ 
(۳۷)مگر ان سب حالتوں میں ان کے  وسیلہ سے  جس نے  ہم سے  محبت کی ہم کو فتح سے  بھی بڑھ کر غلبہ حاصل ہوتا ہے۔ (۳۸) کیونکہ مجھ کو یقین ہے  کہ پروردگار کی محبت ہمارے  آقا و مولا سیدنا عیسیٰ مسیح میں ہے  اس سے  ہم کو نہ موت جدا کر سکے  گی نہ زندگی۔ (۳۹)نہ فرشتے  نہ حکومتیں، نہ حال نہ استقبال کی چیزیں، نہ قدرت نہ بلندی نہ پستی نہ کوئی اور مخلوق۔ 



رکوع: اللہ و تبارک تعالیٰ اور اس کے  برگزیدہ بندے  

	(۱)میں سیدنا عیسیٰ مسیح میں سچ کہتا ہوں، جھوٹ نہیں بولتا اور میرا دل بھی روحِ حق میں گواہی دیتا ہے۔ (۲)کہ مجھے  بڑا غم ہے  اور میرا دل برابر دکھتا رہتا ہے۔ (۳)کیونکہ مجھے  یہاں تک منظور ہوتا کہ اپنے  بھائیوں کی خاطر جو جسم کے  رو سے  میرے  قرابتی ہیں میں خود سیدنا عیسیٰ سے  محروم ہو جاتا۔ (۴)وہ اسرائیلی ہیں اور لے  پالک ہونے  کا حق اور عظمت اور عہود اور شریعت اور عبادت اور وعدے  ان ہی کے  ہیں۔ (۵) اور قوم کے  بزرگ ان ہی کے  ہیں اور جسم کے  رو سے  سیدنا عیسیٰ مسیح بھی ان ہی میں سے  ہوئے  جو سب کے  اوپر اور ابد تک خدائی محمود ہیں۔ آمین۔ (۶)لیکن یہ بات نہیں کہ پروردگارِ عالم کا کلام باطل ہو گیا۔ اس لئے  کہ جو اسرائیل کی آل ہیں وہ سب اسرائیلی نہیں۔ (۷)اور حضرت ابراہیم  کی آل ہونے  کے  سبب سے  سب فرزند ٹھہرے  بلکہ یہ لکھا ہے  کہ حضرت اضحاق ہی سے  تمہاری نسل کہلائے  گی۔ (۸)یعنی جسمانی فرزند پروردگار کے  فرزند نہیں بلکہ وعدہ کے  فرزند نسل گنے  جاتے  ہیں۔ (۹)کیونکہ وعدہ کا قول یہ ہے  میں اس وقت کے  مطابق  آؤں گا اور بی بی سارہ کے  بیٹے  ہو گا۔ (۱۰) اور صرف  یہی نہیں بلکہ بی بی  ربقہ  بھی ایک شخص یعنی ہمارے  باپ حضرت اضحاق  سے  حاملہ تھیں۔ (۱۱)اور ابھی تک نہ تو لڑکے  پیدا ہوئے  تھے  اور نہ انہوں نے  نیکی یا بدی کی تھی کہ ان سے  فرمایا گیا کہ بڑا چھوٹے  کی خدمت کرے  گا۔ (۱۲)تاکہ رب العالمین کا ارادہ جو برگزیدگی پر موقوف ہے  اعمال پر مبنی نہ ٹھہرے  بلکہ بلانے  والے  پر۔ (۱۳)چنانچہ لکھا ہے  کہ  میں نے  یعقوب سے  تو محبت کی مگر عیسو سے  نفرت۔ 
	(۱۴)پس ہم کیا کہیں ؟ کیا پروردگار کے  ہاں بے  انصافی ہے  ؟ ہر گز نہیں !(۱۵)کیونکہ وہ حضرت موسیٰؑ  سے  فرماتے  ہیں کہ جس پر رحم کرنا منظور ہے  اس پر رحم کروں گا اور جس پر ترس کھانا منظور ہے  اس پر ترس کھاؤں گا۔ (۱۶)پس یہ نہ ارادہ کے  کرنے  والے  پر منحصر ہے  نہ دوڑ دھوپ کرنے  وا لے  پر بلکہ رحم کرنے  والے  رب پر۔ (۱۷)کیونکہ کلامِ الٰہی میں فرعون سے  کہا گیا ہے  کہ میں نے  اسی لئے  تمہیں کھڑا کیا ہے  کہ تمہاری وجہ سے  اپنی قدرت ظاہر کروں اور میرا نام تمام روئے  زمین پر مشہور ہو۔ (۱۸)پس وہ جس پر چاہتا ہے  رحم کرتا ہے  اور جسے  چاہتا ہے  اسے  سخت کر دیتا ہے۔ 
پروردگارِ عالم کا غصہ اور رحم
	(۱۹)پس تم مجھ سے  کہو گے  پھر وہ کیوں عیب لگاتا ہے  ؟کون اس کے  ارادہ کا مقابلہ کرتا ہے  ؟ (۲۰)اے  انسان بھلا تم کون ہو جو پروردگارِ عالم کے  سامنے  جواب دیتے  ہو؟کیا بنی ہوئی چیز بنانے  والے  سے  کہہ سکتی ہے  تم نے  مجھے  کیوں ایسا بنایا؟(۲۱)کیا کمہار کو مٹی پر اختیار نہیں کہ ایک ہی لوندے  میں سے  ایک برتن عزت کے  لئے  بنائے  اور دوسرا بے  عزتی کے  لئے  ؟(۲۲)پس کیا تعجب ہے  اگر رب العالمین اپنا غضب ظاہر کرنے  اور اپنی قدرت آشکارا کرنے  کے  ارادہ سے  غضب کے  برتنوں کے  ساتھ جو ہلاکت کے  لئے  تیار ہوئے  تھے نہایت تحمل سے  پیش آیا۔ (۲۳)اور یہ اس لئے  ہوا کہ اپنی بزرگی کی دولت رحم کے  برتنوں کے  ذریعہ سے  آشکارا کرے  جو اس نے  بزرگی کے  لئے  پہلے  سے  تیار کئے  تھے۔ (۲۴)یعنی ہمارے  ذریعہ سے  جن کو اس نے  نہ فقط یہودیوں میں سے  بلکہ مشرکین میں سے  بھی بلایا۔ (۲۵)چنانچہ حضرت ہوسیع  کے  صحیفے  میں پروردگارِ عالم یوں فرماتے  ہیں کہ 
	جو میری امت نہ تھی اسے  اپنی امت کہوں گا 
	او جو پیاری نہ تھی اسے  پیاری کہوں گا 
	(۲۶)اور ایسا ہو گا کہ جس جگہ ان سے  یہ فرمایا گیا تھا کہ تم میری امت نہیں ہو 
	اسی جگہ وہ زندہ فرزندانِ خدا کہلائیں گے۔ 
(۲۷)اور حضرت یسعیاہ  اسرائیل کی بابت پکار کر فرماتے  ہیں کہ گو بنی اسرائیل کا شمار سمندر کی ریت کے  برابر ہو تو بھی ان میں سے  تھوڑے  ہی بچیں گے۔ (۲۸)کیونکہ اللہ و تبارک تعالیٰ اپنے  کلام کو تمام اور منقطع کر کے  ان کے  مطابق زمین پر عمل کریں گے۔ (۲۹)چنانچہ حضرت یسعیاہ نے  پہلے  بھی فرمایا ہے  کہ 
	اگر رب الافواج ہماری کچھ نسل باقی نہ رکھتے  
	تو ہم سدوم کی مانند اور عمورہ کے  برابر ہو جاتے۔ 
بنی اسرائیل کے  لئے  حضرت پولوس  کی دعا
(۳۰)پس ہم کیا کہیں ؟ یہ کہ مشرکین نے  جو سچائی کی تلاش نہ کرتی تھی سچائی حاصل کی یعنی وہ سچائی جو ایمان سے  ہے۔ (۳۱)مگر اسرائیل جو سچائی کی شریعت کی تلاش کرتا تھا اس شریعت تک نہ پہنچا۔ (۳۲)کس لئے  ؟ اس لئے  کہ  انہوں نے  ایمان سے  نہیں بلکہ گویا اعمال سے  اس کی تلاش کی۔ انہوں نے اس ٹھوکر کھانے  کے  پتھر سے  ٹھوکر کھائی۔ (۳۳)چنانچہ لکھا ہے  کہ 
	دیکھو میں صیون میں ٹھیس لگنے  کا پتھر اور ٹھوکر کھانے  کی چٹان رکھتا ہوں 
	اور جو اس پر ایمان لائے  گا وہ شرمندہ نہ ہو گا۔ 


رکوع: شریعت اور سچائی

	(۱)اے  برادرانِ دین ! میرے  دل کی آرزو اور ان کے  لئے  پروردگار سے  میری دعا یہ ہے  کہ وہ نجات پائیں۔ (۲)کیونکہ میں ان کا گواہ ہوں کہ وہر ب العالمین کے  بارے  میں غیرت تو رکھتے  ہیں مگر سمجھ کے  ساتھ نہیں۔ (۳)اس لئے  کہ وہ خدا تعالیٰ کی سچائی  سے  ناواقف ہو کر اپنی سچائی قائم کرنے  کی کوشش کر کے  پروردگار کی سچائی کے  تابع نہ ہوئے۔ (۴)کیونکہ ہر ایک ایمان لانے  والے  کی سچائی کے  لئے  سیدنا عیسیٰ مسیح شریعت کا انجام ہیں۔ 
عالمگیر نجات
(۵)چنانچہ حضرت موسیٰ  نے  یہ لکھا ہے  کہ جو شخص اس سچائی پر عمل کرتا ہے  جو شریعت سے  ہے  وہ اس کی وجہ سے  زندہ رہے  گا۔ (۶)مگر جو سچائی ایمان سے  ہے  وہ یوں کہتی ہے  کہ تم اپنے  دل میں نہ کہو کہ آسمان پر کون صعود کرے  گا ؟(یعنی سیدنا عیسیٰ کے  اتار لانے  کو)(۷)یا گہراؤ میں کون اترے  گا ؟(یعنی سیدنا عیسیٰ  کو مردوں میں جلا کر اوپر لانے  کو)(۸)بلکہ کیا کہتی ہے  ؟ یہ کہ کلام تمہارے  نزدیک ہے  بلکہ تمہارے  منہ اور تمہارے  دل میں ہے۔ یہ وہی ایمان کا کلام ہے  جس کی ہم تبلیغ کرتے  ہیں۔ (۹)کہ اگر تم اپنی زبان سے  سیدنا عیسیٰ کے  مولا ہونے  کا اقرار کرو اور اپنے  دل سے  ایمان لائے  کہ رب العالمین نے  انہیں مردوں میں سے  زندہ کیا تو نجات پاؤ گے۔ (۱۰)کیونکہ سچائی کے  لئے  ایمان لانا دل سے  ہوتا ہے  اور نجات کے  لئے اقرار منہ سے  کیا جاتا ہے۔ (۱۱)چنانچہ کلامِ الٰہی یہ فرماتا ہے  کہ  جو کوئی اس پر ایمان لائے  گا وہ شرمندہ نہ ہو گا۔ (۱۲)کیونکہ یہودیوں اور مشرکین میں کچھ فرق نہیں اس لئے  کہ وہی سب کے  مولا ہیں اور اپنے  سب دعا کرنے  والوں کے  لئے  فیاض ہیں۔ (۱۳)کیونکہ جو کوئی  پروردگار کا نام لے  گا نجات پائے  گا۔ (۱۴)مگر جس پر وہ ایمان نہیں لائے  اس سے  کیونکر دعا کریں ؟اور جس کا ذکر انہوں نے  سنا نہیں اس پر ایمان کیونکر لائیں ؟اور بغیر تبلیغ کرنے  والے  کیونکر سنیں ؟(۱۵)اور جب تک وہ بھیجے  نہ جائیں تبلیغ کیونکر کریں ؟چنانچہ لکھا ہے  کہ کیا ہی خوش نما ہیں ان  کے  قدم جو اچھی چیزوں کی خوشخبری دیتے  ہیں۔ 
	(۱۶)لیکن سب نے  اس خوشخبری پر  کان نہ دھرا۔ چنانچہ حضرت یسعیاہ فرماتے  ہیں کہ اے  مولا ! ہمارے  پیغام کا کس نے  یقین کیا ہے  ؟(۱۷)پس ایمان سننے  سے  پیدا ہوتا ہے  اور سننا سیدنا عیسیٰ کے  کلام سے۔ (۱۸)لیکن میں کہتا ہوں کہ  انہوں نے نہیں سنا ؟ بیشک سنا چنانچہ لکھا ہے  کہ 
	ان کی آواز  تمام روئے  زمین پر 
	اور ان کی باتیں دنیا کی انتہا تک پہنچیں 
(۱۹)پھر میں کہتا ہوں کہ کیا اسرائیل واقف نہ تھا ؟ اوّل تو حضرت موسیٰ فرماتے  ہیں کہ 
	میں ان سے  تم کو غیرت دلاؤں گا جو قو ہی نہیں۔ 
	ایک نادان قوم سے  تم کو غصہ دلاؤں گا۔ 
(۲۰)پھر حضرت یسعیاہ  بڑے  دلیر ہو کر یہ فرماتے  ہیں کہ 
	جنہوں نے  مجھے (یعنی پروردگار )نہیں ڈھونڈا انہوں نے  مجھے  پا لیا
	جنہوں نے  مجھ سے  نہیں پوچھا ان پر میں ظاہر ہو گیا۔ 
(۲۱)لیکن اسرائیل کے  حق میں یوں فرماتے  ہیں کہ میں دن بھر ایک سرکش اور حجتی امت کی طرف اپنے  ہاتھ بڑھائے  رہا۔ 


رکوع:بنی اسرائیل پر پروردگارِ عالم کی رحمت

	(۱)پس میں کہتا ہوں کیا خدا تعالیٰ نے  اپنی امت کو رد کر دیا؟ ہر گز نہیں ! کیونکہ میں بھی اسرائیلی، حضرت ابراہیم کی آل اور حضرت بنیمن کے  قبیلہ میں سے  ہوں۔ (۲)ر ب العالمین نے  اپنی امت کو رد نہیں کیا جسے  اس نے  پہلے  سے  جانا۔ کیا تم نہیں جانتے  کہ کلامِ الٰہی حضرت الیاس کے  ذکر میں کیا فرماتا ہے  ؟ کہ وہ خدا تعالیٰ سے  بنی اسرائیل کی یوں فریاد کرتے  ہیں کہ۔ (۳)اے  مولا ! انہوں نے  آپ کے  انبیاء کو قتل کیا اور آپ کی قربانگاہوں کو ڈھا دیا۔ اب میں اکیلا باقی ہوں اور وہ میری جان کے  بھی خواہاں ہیں۔ (۴)مگر جوابِ الٰہی ان کو کیا ملا ؟ یہ کہ میں نے  اپنے  لئے  سات ہزار آدمی بچا رکھے  ہیں جنہوں نے  بعل دیوتا کے  آگے  گھٹنے  نہیں ٹیکے۔ (۵)پس اسی طرح اس وقت بھی مہربانی سے  برگزیدہ ہونے  کے  باعث کچھ باقی ہیں۔ (۶)اور اگر مہربانی سے برگزیدہ  ہیں تو اعمال سے  نہیں ورنہ مہربانی، مہربانی نہ رہی۔ (۷)پس نتیجہ کیا ہوا ؟ یہ کہ بنی اسرائیل  جس چیز کی تلاش کرتے  وہ ان کو نہ ملی مگر برگزیدوں کو ملی اور باقی سخت کئے  گئے۔ (۸)چنانچہ لکھا ہے  کہ  پروردگارِ عالم نے  ان کو آج کے  دن تک سست طبعیت دی اور ایسی آنکھیں جو نہ دیکھیں اور ایسے  کان جو نہ سنیں۔ (۹)اور حضرت داؤد فرماتے  ہیں کہ 
	ان کا دسترخوان ان کے  لئے  جال اور پھند ا
	اور ٹھوکر کھانے  اور سزا کا باعث بن جائے۔ 
	(۱۰)ان کی آنکھوں پر تاریکی  آ جائے  تاکہ نہ دیکھیں 
	اور آپ ان کی پیٹھ ہمیشہ جھکائے  رکھیں۔ 
(۱۱)پس میں کہتا ہوں کہ کیا انہوں نے  ایسی ٹھوکر کھائی کہ گر پڑیں ؟ہر گز نہیں ! بلکہ ان کی لغزش سے  مشرکین کو نجات عطا ہوئی تاکہ انہیں غیرت آئے۔ (۱۲)پس جب ان کی لغزش دنیا کے  لئے  دولت کا باعث اور ان کا گھٹنا مشرکین کے  لئے  دولت کا باعث ہوا تو ان کا بھر پور ہونا ضرور ہی دولت کا باعث ہو گا۔ 
مشرکین کے  لئے  نجات
	(۱۳)میں یہ باتیں تم مشرکین سے  کہتا ہوں۔ چونکہ میں مشرکین کا رسول ہوں اس لئے  اپنی رسالت کی بڑائی کرتا ہوں۔ (۱۴)تاکہ کسی طرح سے  اپنے  قوم والوں کو غیرت دلا کر ان میں سے  بعض کو نجات دلاؤں۔ (۱۵)کیونکہ جب ان کا خارج ہو جانا دنیا کے  آ ملنے  کا باعث ہوا تو کیا ان کا مقبول ہونا مردوں میں سے  جی اٹھنے  کے  برابر نہ ہو گا۔ (۱۶)جب منت کا پہلا پیڑا پاک ٹھہرا تو سارا گوندھا ہوا آٹا بھی پاک ہے  اور جب جڑ پاک ہے  تو ڈالیاں بھی ایسی ہی ہیں۔ (۱۷)لیکن اگر بعض ڈالیاں  توڑی گئیں اور تو جنگلی  زیتون ہو کر ان کی جگہ پیوند ہوا اور زیتون کی روغن دار جڑ میں شریک ہو گیا۔ (۱۸)تم تو ان ڈالیوں کے  مقابلہ میں فخر نہ کرنا اور اگر فخر کرو گے  تو جان رکھو کہ تم جڑ نہیں بلکہ جڑ تم کو سنبھالتی ہے۔ (۱۹)پس تم کہو گے  کہ ڈالیاں اس لئے  توڑی گئیں کہ میں پیوند ہو جاؤں۔ (۲۰)اچھا وہ تو بے  ایمانی کے  سبب سے توڑی گئیں اور تم ایمان کے  سبب سے  قائم ہو۔ پس مغرور نہ ہو بلکہ خوف کرو۔ (۲۱)کیونکہ جب خدا تعالیٰ نے  اصلی ڈالیوں کو نہ چھوڑا تو تم کو بھی نہ چھوڑے  گا۔ (۲۲)پس پروردگار کی مہربانی اور سختی کو دیکھو، سختی ان پر جو گر گئے  ہیں اور پروردگار کی مہربانی تم پر بشرطیکہ  تم اس مہربانی  پر قائم رہے  ورنہ تم بھی کاٹ ڈالے  جاؤ گے۔ (۲۳)اور وہ بھی اگر بے  ایمان نہ رہیں تو پیوند کئے  جائیں گے  کیونکہ اللہ و تبارک تعالیٰ انہیں پیوند کر کے  بحال کرنے  پر قادر ہیں۔ (۲۴)اس لئے  کہ جب تم زیتون کے  اس درخت  سے  کٹ کر جس کی اصل جنگلی ہے  اصل کے  برخلاف اچھے  زیتون میں پیوند ہو گیا تو وہ جو اصل ڈالیاں ہیں اپنے  زیتون میں ضرور ہی پیوند ہو جائیں گے۔ 
رحمتِ خداوندی
	(۲۵)اے  برادرانِ دین ! کہیں ایسا نہ ہو کہ تم اپنے  آپ کو عقل مند سمجھ لو۔ اس لئے  میں نہیں چاہتا کہ تم اس بھید سے  ناواقف رہو کہ بنی اسرائیل کا ایک حصہ سخت ہو گیا ہے  اور جب تک مشرکین پورے  پورے  داخل نہ ہوں وہ ایسا ہی رہے  گا۔ (۲۶)اور اس صورت سے  تمام اسرائیل نجات پائے  گا۔ چنانچہ لکھا ہے  کہ 
	چھڑانے  والا صیون سے  نکلے  گا
	اور بے  دینی کو یعقوب سے  خارج کرے  گا 
	(۲۷)اور ان کے  ساتھ میرا یہ عہد ہو گا
	جب کہ میں ان کے  گناہوں کو دور کر دوں گا۔ 
(۲۸)انجیل کے  اعتبار سے  تو وہ تمہاری خاطر  دشمن ہیں لیکن برگزیدگی کے  اعتبار سے باپ دادا کی خاطر پیارے  ہیں۔ (۲۹)اس لئے  کہ پروردگار کی نعمتیں اور بلاوا بے  تبدیل ہے۔ (۳۰)کیونکہ جس طرح تم پہلے  خدا تعالیٰ سے  سرکش تھے  مگر اب ان کی سرکشی کے  سبب سے  تم پر رحم ہوا۔ (۳۱)اسی طرح اب یہ بھی سرکش  ہوئے  تاکہ تم پر رحم ہونے  کے  باعث  اب ان پر بھی رحم ہو۔ (۳۲)اس لئے  کہ پروردگار نے  سب کو سرکشی میں گرفتار ہونے  دیا تاکہ سب پر رحم فرمائے۔ 
رب العالمین کی تعریف
	(۳۳)واہ رب العالمین کی دولت اور حکمت اور علِم کیا ہی عمیق ہے  ! اس کے  فیصلے  کس قدر ادراک سے  پرے  اور اس کی راہیں کیا ہی بے  نشان ہیں !۔ (۳۴)پروردگار کی عقل کو کس نے  جانا ؟ یا کون اس کا اصلاح کار ہوا؟(۳۵)یا کس نے  پہلے  اسے  کچھ دیا ہے  جس کا بدلہ اسے  دیا جائے۔ (۳۶)کیونکہ اسی کی طرف سے  اور اسی کے  وسیلہ سے  اور اسی کے  لئے سب چیزیں  ہیں۔ اس کی تمجید ابد تک ہوتی رہے۔ آمین۔ 



رکوع: متقی اور پرہیزگار طرزِ زندگی

	(۱)پس اے  برادرانِ دین ! میں پروردگار کی رحمتیں یاد دلا کر تم سے  التماس کرتا ہوں کہ اپنے  بدن ایسی قربانی ہونے  کے  پیش کرو جو زندہ اور پاک اور رب العالمین کو پسندیدہ ہو۔ یہی  تمہاری معقول عبادت ہے۔ (۲)اور اس جہان کے  ہم شکل نہ بنو بلکہ عقل نئی ہو جانے  سے  اپنی صورت بدلتے  جاؤ تاکہ رب العالمین کی نیک اور پسندیدہ اور کامل رضا تجربہ سے  معلوم کرتے  رہو۔ 
امتیازِ خود
     (۳)میں اس مہربانی  کے  سبب سے  جو مجھے  عطا کی گئی ہے  تم میں سے  ہر ایک سے  کہتا ہوں کہ جیسا سمجھنا مناسب ہے  اس سے  زیادہ کوئی اپنے  آپ کو نہ سمجھے۔ بلکہ اعتدال سے  سمجھے  جیسا کہ پروردگار نے  ہر ایک کو اندازے  سے  ایمانِ صالح دیا ہے  ، (۴)کیونکہ جیسا کہ ہمارے  ایک بدن میں بہت سے  اعضا ہوتے  ہیں اور سب اعضا کا ایک جیسا کام نہیں۔ (۵)ویسے  ہی ہم جو بہت سے  ہیں مل کر سیدنا عیسیٰ سلام وعلینہ میں ایک بدن اور آپس میں ایک دوسرے  کے  اعضا ہیں۔ (۶) پس ہم اس مہربانی کے  موافق جو ہمیں عطا کی گئی ہے  الگ الگ نعمتیں رکھتے  ہیں۔ پس اگر کسی کو نبوت ملی ہو تو وہ اسے  ایمان کے  اندازے  کے  مطابق استعمال میں لائے  (۷)اگر خدمت ملی ہو تو خدمت میں لگا رہے۔ اگر معلم ہو تو تعلیم دینے  میں مشغول رہے۔ (۸)اگر ناصح ہو تو نصیحت کرتا رہے۔ اگر کسی کو حاجت مندوں کی ضرورتیں پوری کرنے  کی نعمت  ملی ہے  تو وہ فیاضی سے  کام لے۔ پیشوا سرگرمی سے  پیشوائی کرتا رہے  ، رحم کرنے  والا خوشی سے  رحم کرے۔ 
محبت
     (۹)محبت بے  ریا ہو، بدی سے  نفرت رکھو، نیکی سے  لپٹے  رہو، (۱۰)برادرانہ محبت سے  ایک دوسرے  کوپیار کرو، عزت کی رو سے  ایک دوسرے  کو بہتر سمجھو۔ (۱۱)کوشش کرنے  میں سستی نہ کرو۔ روحانی جوش سے  بھرے  رہو۔ پروردگار کی اطاعت کرتے  رہو۔ (۱۲)امید میں خوش، تکلیف میں صابر اور دعا کرنے  میں مشغول رہو۔ (۱۳)مومنین کی حاجات رفع کرو، مسافر پروری میں لگے  رہو۔ 
(۱۴)اپنے  ستانے  والوں کے  واسطے  برکت چاہو برکت چاہو، لعنت نہ کرو۔ (۱۵)خوشی کرنے  والوں کے  ساتھ خوشی مناؤ، رونے  والوں کے  ساتھ روؤ۔ (۱۶)آپس میں یکدل رہو، بڑے  بڑے  خیال نہ باندھو بلکہ ادنیٰ لوگوں کے  ہم خیال رہو۔ اپنی نگاہ میں عقلمند نہ بنو۔ (۱۷)بدی کے  عوض کسی سے  بدی نہ کرو جو باتیں سب آدمیوں کے  نزدیک اچھی ہوں ان کی تدبیر کرو۔ (۱۸) جہاں تک ہو سکے  تو مقدور بھر ہر آدمی کے  ساتھ صلح رکھو۔ (۱۹)اے  پیارو:انتقام مت لو بلکہ غضب کو موقع دو کیونکہ یہ لکھا ہے  کہ 
"پروردگار فرماتے  ہیں۔ انتقام لینا میرا کام ہے  میں ہی بدلہ دوں گا"۔ (۲۰)پس تمہارا دشمن بھوکا ہو تو اسے  روٹی کھلاؤ اور اگر پیاسا ہو تو اسے  پانی پلاؤ۔ کیونکہ ایسا کر کے  تم اس کے  سر پر آ   گ کے  انگاروں کا ڈھیر لگاؤ گے۔ (۲۱)بدی سے  مغلوب نہ ہو بلکہ نیکی سے  بدی پر غالب آؤ۔ 



رکوع: اعلیٰ حکومتوں کے  اطاعت

	(۱)ہر شخص اعلیٰ حکومتوں کا تابع دار رہے  کیونکہ کوئی حکومت ایسی نہیں جو پروردگار کی طرف سے  نہ ہو اور جو حکومتیں موجود ہیں وہ رب العالمین کی طرف سے  مقرر ہیں۔ (۲)پس جو کوئی حکومت کا سامنا کرتا ہے  وہ خدا تعالیٰ کے  انتظام کا مخالف اور جو مخالف ہیں وہ سزا پائیں گے۔ (۳)کیونکہ نیکوکار کو حاکموں سے  خوف نہیں بلکہ بد کار کو ہے۔ پس اگر تم حاکم سے  نڈر رہنا چاہتے  ہو تو نیکی کرو۔ اس کی طرف سے  تمہاری تعریف ہو گی۔ (۴)کیونکہ وہ تمہاری بہتری کے  لئے پروردگار کا خادم ہے  لیکن اگر تم بدی کرتے  ہو تو ڈرو کیونکہ وہ تلوار بے  فائدہ لئے  ہوئے  نہیں اور پروردگار کا خادم ہے  کہ اس کے  غضب کے  موافق بدکار کو سزا دیتا ہے۔ (۵) پس تابع دار رہنا نہ صرف غضب کے  ڈر سے  ضرور ہے  بلکہ دل  بھی یہی گواہی دیتا ہے۔ (۶)تم اسی لئے خراج بھی دیتے  ہو کہ وہ پروردگار کے  خادم ہیں اور اس خاص کام میں ہمیشہ مشغول رہتے  ہیں۔ (۷)سب کا حق ادا کرو۔ جس کو خراج چاہیے  خراج دو۔ جس کو محصول چاہیے  محصول، جس سے  ڈرنا چاہیے  اس سے  ڈرو، جس کی عزت کرنا چاہیے  اس کی عزت کرو۔ 
ایک دوسرے  کی جانب فرائض
	(۸)آپس کی محبت، کے  سوا کسی چیز میں کسی کے  قرض دار نہ ہو کیونکہ جو دوسرے  سے  محبت کرتا ہے  اس نے  شریعت پر پورا عمل کیا۔ (۹)کیونکہ یہ باتیں کہ زنا نہ کرو، خون نہ کرو، چوری نہ کرو، لالچ نہ کرو، اور ان کے  سوا اور جو کوئی حکم ہو ان سب کا خلاصہ اس بات میں پایا جاتا ہے  کہ اپنے  پڑوسی سے  اپنی مانند محبت کرو۔ (۱۰)محبت  اپنے  پڑوسی سے  بدی نہیں کرتی، اس واسطے  محبت  شریعت کی تعمیل ہے۔ 
	(۱۱)اور وقت کو پہچان کر ایسا ہی کرو۔ اس لئے  اب وہ گھڑی آ پہنچی کہ تم نیند سے  جاگو کیونکہ جس وقت ہم ایمان لائے  تھے  اس وقت کی نسبت اب ہماری نجات نزدیک ہے۔ (۱۲)رات بہت گزر گئی اور دن نکلنے  والا ہے۔ پس ہم تاریکی کے  کاموں کو ترک کر کے  روشنی کے  ہتھیار باندھ لیں۔ (۱۳)جیسا دن کو دستور ہے  شائستگی سے  چلیں نہ ناچ رنگ اور نشہ بازی، نہ زناکاری اور شہوت پرستی سے  اور نہ جھگڑے  اور حسد سے۔ (۱۴)بلکہ آقا و مولا سیدنا عیسیٰ مسیح کو پہن لو اور جسم کی خواہشوں کے  لئے  تدبیر نہ کرو۔ 


رکوع: اپنے  بھائی پر الزام تراشی نہ کرو

	(۱)کمزور ایمان والوں کو اپنے  میں شامل تو کر لو مگر شک و شبہ کی تکراروں کے  لئے  نہیں۔ (۲)ایک کو اعتقاد ہے  کہ ہر چیز کھانا حلال ہے  اور کمزور ایمان والا ساگ پات ہی کھاتا ہے۔ (۳)کھانے  والا اس کو جو نہیں کھاتا حقیر نہ جانے  اور جو نہیں کھاتا وہ کھانے  والے  پر الزام نہ لگائے  کیونکہ رب العالمین نے  اس کو قبول کر لیا ہے۔ (۴)تم کون ہو جو دوسروں پر الزام لگاتے  ہو؟ اس کا قائم رہنا یا گر پڑنا اس کے  مالک ہی سے  متعلق ہے  بلکہ وہ قائم ہی کر دیا  جائے  گا کیونکہ خدا تعالیٰ ا س کے  قائم کرنے  پر قادر ہے۔ (۵)کوئی تو ایک دن کو دوسرے  سے  افضل جانتا ہے  اور کوئی سب دنوں کو برابر جانتا ہے۔ ہر ایک اپنے  دل میں پورا اعتقاد رکھے۔ (۶)جو کسی دن کو مانتا ہے  وہ پروردگار کے  لئے  مانتا ہے  اور جو کھاتا ہے  وہ خدا تعالیٰ کے  لئے  کھاتا ہے  کیونکہ وہ پروردگار کا شکر کرتا ہے  اور جو نہیں کھاتا وہ بھی خدا تعالیٰ کے  لئے  نہیں کھاتا اور خدا تعالیٰ کا شکر کرتا ہے۔ 
(۷)کیونکہ ہم میں سے  نہ کوئی اپنے  واسطے  جیتا ہے  نہ کوئی اپنے  واسطے  مرتا ہے۔ (۸)اگر ہم جیتے  ہیں تو مولا کے  لئے  جیتے  ہیں اور اگر مرتے  ہیں تو مولا کے  واسطے  مرتے  ہیں۔ پس ہم جئیں یا مریں مولا ہی کے  ہیں۔ (۹)کیونکہ  سیدنا عیسیٰ مسیح اس لئے  مرے  اور زندہ ہوئے  کہ مردوں اور زندوں دونوں کے  مولا ہوں۔ (۱۰)مگر تم اپنے  بھائی پر کس لئے  الزام لگاتے  ہو؟ یا تم بھی کس لئے  اپنے  کو حقیر جانتے  ہو؟ ہم تو سب باری تعالیٰ کے  تختِ عدالت کے  آگے  کھڑے  ہوں گے۔ (۱۱)چنانچہ لکھا ہے  کہ باری تعالیٰ فرماتے  ہیں کہ  مجھے  اپنی حیات کی قسم ہر ایک گھٹنا میرے  آگے  جھکے  گا اور ہر ایک زبان باری تعالیٰ کا اقرار کرے  گی۔ 
(۱۲)پس ہم میں  سے  ہر ایک باری تعالیٰ کو اپنا حساب دے  گا۔ 
ٹھوکر کے  باعث نہ بنیں 
	(۱۳)پس آئندہ کو ہم ایک دوسرے  پر الزام نہ لگائیں بلکہ تم یہی ٹھان لو کہ کوئی اپنے  بھائی  کے  سامنے  وہ چیز نہ رکھے  جو اس کے  ٹھوکر کھانے  یا گرنے  کا باعث ہو۔ (۱۴)مجھے  معلوم ہے  کہ بلکہ آقا و مولا سیدنا عیسیٰ مسیح میں مجھے  یقین ہے  کہ کوئی چیز بذاتہ  حرام نہیں لیکن جو اس کو حرام سمجھتا ہے  اس کے  لئے  حرام ہے۔ اگر تمہارے  بھائی کو تمہارے  کھانے  سے  رنج پہنچتا ہے  تو پھر تم تو محبت کے  قاعدہ پر نہیں چلتے۔ جس شخص کے  واسطے  سیدنا عیسیٰ مرے  اس کو تو اپنے  کھانے  سے  ہلاک نہ کرو۔ (۱۶)پس تمہاری نیکی کی بدنامی نہ ہو۔ (۱۷)کیونکہ باری تعالیٰ کی بادشاہی  کھانے  پینے  پر نہیں بلکہ  سچائی اور میل ملاپ اور اس خوشی پر موقوف ہے  جو روحِ حق کی طرف سے  ہوتی ہے۔ (۱۸)اور جو کوئی اس طور سے  سیدنا عیسیٰ مسیح کی خدمت کرتے  ہیں وہ باری تعالیٰ کے  پسندیدہ اور آدمیوں کے  مقبول ہیں۔ (۱۹)پس ہم ان باتوں کے  طالب رہیں جن سے  میل ملاپ اور باہمی ترقی ہو۔ (۲۰)کھانے  کی خاطر پروردگار کے  کلام کو نہ بگاڑو۔ ہر چیز پاک تو ہے  مگر اس آدمی کے  لئے  بری ہے  جس کو اس کے  کھانے  سے  ٹھوکر لگتی ہے۔ (۲۱)یہی اچھا ہے  کہ تم نہ گوشت کھاؤ، نہ مے  پیو، نہ اور کچھ ایسا کرو جس کے  سبب سے  تمہارا بھائی ٹھوکر کھائے۔ (۲۲)جو تمہارا اعتقاد ہے  وہ باری تعالیٰ کی نظر میں تمہارے  ہی دل میں رہے۔ قابل ستائش وہ ہے  جو اس چیز کے  سبب سے  جسے  وہ جائز رکھتا ہے  اپنے  آپ کو ملزم نہیں ٹھہراتا۔ (۲۳)مگر جو کوئی  کسی چیز میں شبہ رکھتا ہے  اگر اس کو کھائے  تو مجرم ٹھہراتا ہے  اس واسطے  کہ وہ اعتقاد سے  نہیں کھاتا اور جو کچھ اعتقاد سے  نہیں وہ گناہ ہے۔ 



رکوع: اپنے  آپ کو نہیں بلکہ دوسروں کو خوش کریں 

	(۱)غرض ہم زور آوروں کو چاہیے  کہ نا توانوں کی کمزوریوں کی رعایت کریں نہ کہ اپنی خوشی کریں۔ (۲)ہم میں ہر شخص اپنے  پڑوسی کو اس کی بہتری کے  واسطے  خوش کرے  تاکہ اس کی ترقی ہو۔ (۳)کیونکہ سیدنا عیسیٰ مسیح نے  بھی اپنی خوشی نہیں بلکہ یوں لکھا ہے  کہ تمہارے  لعن طعن کرنے  والوں کے  لعن طعن مجھ پر آ پڑے۔ (۴)کیونکہ جتنی باتیں پہلے  لکھی گئیں وہ ہماری تعلیم کے  لئے  لکھی گئیں تاکہ صبر سے  اور کلامِ الٰہی کی تسلی سے  امید رکھیں۔ (۵)اور باری تعالیٰ صبر اور تسلی کا چشمہ تم کو یہ توفیق عطا فرمائیں کہ سیدنا عیسی  ٰ مسیح کے  مطابق آپس میں یک دل رہو۔ (۶)تاکہ تم ایک دل اور یک زبان ہو کر ہمارے  آقا و مولا سیدنا عیسیٰ مسیح کے  رب کی تمجید کرو۔ 
مشرکین کے  لئے  خوشخبری
(۷)پس جس طرح سیدنا عیسیٰ مسیح نے  باری تعالیٰ کی بزرگی کے  لئے  تم کو اپنے  ساتھ شامل کر لیا ہے  اسی طرح تم بھی ایک دوسرے  کو شامل کر لو۔ (۸)میں کہتا ہوں کہ سیدنا عیسیٰ مسیح پروردگار کی سچائی ثابت کرنے  کے  لئے  اہلِ ختان کے  خادم بنیں تاکہ ان وعدوں کو پورا کریں جو آباؤ اجداد سے  کئے  گئے  تھے۔ (۹)اور مشرکین میں بھی رحم کے  سبب سے  باری تعالیٰ کی حمد کریں چنانچہ لکھا ہے  کہ 
	اس واسطے  میں مشرکین میں آپ کا اقرار کروں گا 
	اور آپ کے  نام کے  گیت گاؤں گا۔ 
(۱۰)اور پھر وہ فرماتے  ہیں کہ 
	اے  مشرکو! اس کی امت کے  ساتھ خوشی کرو۔ 
(۱۱)پھر یہ کہ 
	اے  سب مشرکو! باری تعالیٰ کی حمد کرو
	اور سب امتیں اس کی ستائش کریں۔ 
(۱۲)اور حضرت یسعیاہ بھی فرماتے  ہیں کہ 
	یسی (حضرت داؤد کے  والد) کی جڑ ظاہر ہو گی 
	یعنی وہ شخص جو مشرکوں پر حکومت کرنے  کو اٹھے  گا 
	اسی سے  مشرکین امید رکھیں گے۔ 
(۱۳)پس پروردگار جو امید کے  چشمہ ہیں تمہیں ایمان رکھنے  کے  باعث ساری خوشی اور اطمینان سے  معمور کریں تاکہ روحِ حق کی قدرت سے  تمہاری امید زیادہ ہوتی جائے۔ 
رسولِ مقبول حضرتِ پولوس کا دلیری کے  ساتھ تبلیغی خط لکھنے  کا مقصد
	(۱۴)اے  میرے  برادرانِ دین ! میں خود بھی تمہاری نسبت  یقین رکھتا ہوں کہ تم آپ نیکی سے  معمور اور تمام معرفت سے  بھرے  ہو اور ایک دوسرے  کو نصیحت بھی کر سکتے  ہو۔ (۱۵)تو بھی میں نے  بعض جگہ زیادہ دلیری کے  ساتھ یاد دلانے  کے  طور پر  اس لئے  تم کو لکھا کہ مجھ کو باری تعالیٰ کی طرف سے  مشرکین کے  لئے  سیدنا عیسیٰ مسیح کے  خادم ہونے  کی توفیق ملی ہے۔ (۱۶)کہ میں باری تعالیٰ کی انجیل کی خدمت امام کی طرح انجام دوں تاکہ مشرکین منت کے  طور پر روحِ حق سے  پارسا بن کر مقبول ہو جائیں۔ (۱۷)پس میں ان باتوں میں جو باری تعالیٰ سے  متعلق  ہیں سیدنا عیسیٰ مسیح کے  باعث فخر کر سکتا ہوں۔ (۱۸)کیونکہ مجھے  اور کسی بات کا ذکر کرنے  کی جرات نہیں سو ا ان باتوں کے  جو سیدنا عیسیٰ مسیح نے  مشرکین کے  تابع کرنے  کے  لئے قول اور فعل سے  نشانوں اور معجزوں کی طاقت سے  اور روحِ حق کی قدرت سے  میری وساطت سے  کیں۔ (۱۹)یہاں تک کہ میں نے  یروشلیم سے  لے  کر چاروں اطراف الرکم (موجودہ البانیہ )تک سیدنا عیسیٰ مسیح کی خوشخبری (یعنی انجیل شریف ) کی پوری پوری تبلیغ کی۔ (۲۰)اور میں نے  یہی حوصلہ رکھا کہ جہاں سیدنا عیسیٰ مسیح کا نام نہیں لیا گیا وہاں انجیل سناؤں تاکہ دوسرے  کی بنیاد پر عمارت نہ اٹھاؤں۔ (۲۱) بلکہ جیسا لکھا ہے  ویسا ہی ہو کہ 
	جن کو اس کی خبر نہیں پہنچی وہ دیکھیں گے  
	اور جنہوں نے  نہیں سنا وہ سمجھیں گے  
حضرتِ پولوس کا روم جانے  کا ارادہ
	(۲۲)اسی لئے  میں تمہارے  پاس آنے  سے  بار بار رکا رہا۔ (۲۳)مگر چونکہ مجھ کو ان ملکوں میں جگہ باقی نہیں رہی اور بہت برسوں سے  تمہارے  پاس آنے  کا مشتاق بھی ہوں۔ (۲۴)اس لئے  جب اسفانیہ کو جاؤں گا تو تمہارے  پاس ہوتا ہوا جاؤں گا کیونکہ مجھے  امید ہے  کہ اس سفر میں تم سے  ملوں گا اور جب تمہاری صحبت سے  کسی قدر میرا جی بھر جائے  گا تو تم مجھے  اس طرف روانہ کر دو گے۔ (۲۵)لیکن بالفعل تو اہلِ ایمان کی خدمت کرنے  کے  لئے  یروشلیم کو جاتا ہوں۔ (۲۶)کیونکہ مکدنیہ اور اخیہ کے  لوگ یروشلیم کے  غریب اہلِ ایمان کے  لئے  کچھ چندہ کرنے  کو رضا مندہوئے۔ (۲۷)کیا تم رضا مندی سے  مگر وہ ان کے  قرض دار بھی ہیں کیونکہ  جب مشرکین میں روحانی باتوں میں ان کی شریک ہوئی ہیں تو لازم ہے  کہ جسمانی باتوں میں ان کی خدمت کریں۔ (۲۸)پس میں اس خدمت کو پورا کر کے  اور جو کچھ حاصل ہوا ان کو سونپ کر تمہارے  پاس ہوتا ہوا اسفانیہ کو جاؤں گا۔ (۲۹)اور میں جانتا ہوں کہ  جب تمہارے  پاس آؤں گا تو سیدنا عیسیٰ مسیح کی کامل برکت لے  کر آؤں گا۔ 
	(۳۰)اور اے  برادرانِ دین ! میں سیدنا عیسیٰ مسیح کے  جو ہمارے  آقا و مولا ہیں واسطہ دے  کر اور رو حِ حق کی محبت کو یاد دلا کر تم سے  التماس کرتا ہوں کہ میرے  لئے پروردگار سے  دعائیں کرنے  میں میرے  ساتھ مل کر جانفشانی کرو۔ (۳۱)کہ میں یہودیہ کے  سرکشوں سے  بچا رہوں اور میری وہ خدمت جو یروشلیم کے  لئے  مومنین کو پسند آئے۔ (۳۳)اور باری تعالیٰ کی رضا سے  تمہارے  پاس خوشی کے  ساتھ آ کر تمہارے  ساتھ آرام پاؤں۔ (۳۴)پروردگارِ عالم جو اطمینان کا چشمہ ہیں تم سب کے  ساتھ رہیں۔ آمین۔ 


رکوع: السلام و دعا

	(۱)میں تم سے  فیبے  کی جو ہماری بہن اور کنخریہ کی جماعت کی خادمہ سے  سفارش کرتا ہوں (۲)کہ تم اسے  مولا میں قبول کرو جیسا مومنین کو چاہیے  اور جس کام میں وہ تمہاری محتاج ہو اس کی مدد کرو کیونکہ  وہ بھی بہتوں کی مددگار رہی ہے  بلکہ میری بھی۔ 
	(۳)پرسکہ اور اکولہ سے  میرا سلام کہو۔ وہ سیدنا عیسیٰ مسیح میں میرے  ہم خدمت ہیں۔ (۴)انہوں نے میری جان کے  لئے  اپنا سردے  رکھا تھا اور صرف میں ہی نہیں بلکہ غیر قوموں (وہ مشرک جو ایمان لا چکے  تھے  )کی سب جماعتیں بھی ان کی شکر گزار ہیں۔ (۵)اور اس جماعت سے  بھی سلام کہو جو ان کے  گھر میں ہے۔ میرے  پیارے  اپینتس سے  سلام کہو جو سیدنا عیسی ٰ مسیح کے  لئے  آسیہ کا پہلا پھل ہیں۔ (۶)مریم سے  سلام کہو جس نے  تمہارے  واسطے  بہت محنت کی۔ (۷)اندرنیکس اور یونیاس سے  سلام کہو۔ وہ میرے  رشتہ دار ہیں اور میرے  ساتھ قید ہوئے  تھے  اور رسولوں میں نامور ہیں اور مجھ سے  پہلے  سیدنا عیسیٰ مسیح میں  شامل ہوئے۔ (۸)امپلیاطس  سے  سلام کہو جو مولا میں میرا پیارا ہے۔ (۹)اربانس سے  جوسیدنا عیسیٰ مسیح میں ہمارا ہم خدمت ہے  اور میرے  پیارے  استخس سے  سلام کہو۔ (۱۱)میرے  رشتہ دار ہیرودیون سے  سلام کہو۔ نرکسس کے  ان گھر والوں سے  سلام کہو جو مولا میں ہیں۔ (۱۲)تروفینہ اور تروفوسہ سے  سلام کہو جو مولا میں محنت کرتی ہیں۔ پیاری پرسس سے  سلام کہو جس نے  مولا میں بہت محنت کی۔ (۱۳)روفس جو مولا میں برگزیدہ ہے  اور اس کی ماں جو میری بھی ماں ہے  دونوں سے  سلام کہو۔ (۱۴)اسنکرتس اور فلگون اور ہرمیس اور پتر باس اور ہرماس اور ان برادرانِ دین سے  جوان کے  ساتھ ہیں سلام کہو۔ (۱۵)فلگس اور یولیہ اور نیریوس اور اس کی بہن اور المپاس اور سب مومنین ان کے  ساتھ ہیں سلام کہو۔ (۱۶)آپس میں پاک بوسہ لے  کرا یک دوسرے  کو سلام کرو۔ سیدنا عیسیٰ مسیح کی سب جماعتیں تمہیں سلام کہتی ہیں۔ 
آخری ہدایات
	(۱۷)اب اے  برادرانِ دین ! میں تم سے  التماس کرتا ہوں کہ جو لوگ اس تعلیم کے  برخلاف جو تم نے  پائی پھوٹ پڑنے  اور ٹھوکر کھانے  کا باعث ہیں ان کو پہچان لیا کرو اور ان سے  کنارہ کیا کرو۔ (۱۸)کیونکہ ایسے  لوگ ہمارے  آقا و مولا سیدنا عیسیٰ مسیح کی نہیں بلکہ اپنے  پیٹ کی خدمت کرتے  ہیں اور چکنی چپڑی باتوں سے  سادہ دلوں کو بہکاتے  ہیں۔ (۱۹)کیونکہ تمہاری  فرمانبرداری  سب میں مشہور ہو گئی ہے  اس لئے  میں تمہارے  بارے  میں  خوش ہوں لیکن یہ چاہتا ہوں کہ  تم نیکی کے  اعتبار سے دانا بن جاؤ اور بدی کے  اعتبار سے بھولے  بنے  رہو۔ (۲۰)اور باری تعالیٰ جو اطمینان کا چشمہ ہیں شیطان مردود کو تمہارے  پاؤں سے  جلد کچلوا دے  گا۔ 
	ہمارے  آقا و مولا سیدنا عیسیٰ مسیح کی مہربانی تم پر ہوتی رہے۔ 
	(۲۱)میرا ہم خدمت تیمتھس اور میرے  رشتہ دار لوکیس اور یاسون اور سوپطرس تمہیں سلام کہتے  ہیں۔ (۲۲)اس خط کا کاتب ترتیس تم کو مولا میں سلام کہتا ہے۔ (۲۳)گیس اور میرا اور ساری جماعت  کا مہمان دار تمہیں سلام کہتا ہے۔ اراستس شہر کا خزانچی اور بھائی کوارتس تم کو سلام کہتے  ہیں۔ (۲۴)ہمارے  آقا و مولا سیدنا عیسیٰ مسیح کی مہربانی تم سب کے  ساتھ ہو۔ آمین۔ 
اختتامی کلمات
	(۲۵)اب باری تعالیٰ تم کو میری خوشخبری یعنی سیدنا عیسیٰ مسیح کی تبلیغ کے  موافق مضبوط کر سکتا ہے  اور اس بھید کے  مکاشفہ کے  مطابق  جو ازل سے  پوشیدہ رہا۔ (۲۶)مگر اس وقت ظاہر ہو کر خدایِ ازلی کے  حکم کے  مطابق  انبیاء کرام کی صحائف کے  ذریعہ سے  سب قوموں کو بتایا گیا تاکہ وہ ایمان کے  تابع ہو جائیں۔ (۲۷)اسی واحد حکیم باری تعالیٰ کی سیدنا عیسیٰ مسیح کے  وسیلہ سے  ابد تک تمجید ہوتی رہے۔ آمین





سیدنا عیسیٰ المسیح کی انجیل شریف
۲۷ پاروں  میں سے  ۷واں پارہ
 رسولِ مقبول حضرت پولوس کا اہلِ کرنتھیوں کو تبلیغی خطِ اول


رکوع ۱

	(۱) حضرتِ پولوس کی طرف سے  جو پروردگارِ عالم کی رضا سے  سیدنا عیسیٰ مسیح کے  رسول ہونے  کے  لئے  مقرر کئے  گئے  اور برادرِ دین سوستھینس کی طرف سے۔ (۲) پروردگار کی اس جماعت کے  نام جو کرنتھس میں ہے  یعنی ان کے  نام جو سیدنا عیسیٰ مسیح میں پاک کئے  گئے  اور مُقدس لوگ ہونے  کے  لئے  بلائے  گئے  ہیں اور ان سب کے  نام بھی جو ہر جگہ ہمارے  اور اپنے  آقا و مولا سیدنا عیسیٰ مسیح کا نام لیتے  ہیں۔ (۳) ہمارے پروردگار اور مولا  سیدنا عیسیٰ مسیح کی طرف سے  تمہیں مہربانی اور اطمینان حاصل ہوتا رہے۔ 
شکر گزاری کے  کلمات
	(۴) میں تمہارے  بارے  میں پروردگارِ عالم کی اس مہربانی  کے  باعث جو سیدنا عیسیٰ میں تم پر ہوئی ہمیشہ اپنے  پروردگار  کا شکر بجا لاتا ہوں۔ (۵) کہ تم اس میں ہو کر سب باتوں میں کلام اور علم کی ہر طرح  کی دولت  سے  دولت مند ہو گئے  ہو۔ (۶)چنانچہ سیدنا عیسیٰ مسیح کی شہادت تم میں قائم ہوئی۔(۷) یہاں تک کہ تم کسی نعمت  میں کم نہیں اور ہمارے آقا و مولانا سیدنا مسیح کے  ظہور کے  منتظر ہو۔(۸) جو تم کو آخر تک قائم بھی رکھے  گا تاکہ تم ہمارے  آقا و مولانا سیدنا عیسیٰ مسیح کے  دن بے  الزام ٹھہرو۔(۹) پروردگارِ عالم سچے  ہیں جنہوں نے  تمہیں اپنے ابن ہمارے  آقا و مولا سیدنا عیسیٰ مسیح کی حصہ داری کے  لئے  بلایا ہے۔
جماعت میں تفرقہ بازی 
	(۱۰) اب اے  دینی بھائیو! سیدنا عیسیٰ مسیح جو ہمارے  آقا ہیں ان کے  نام کے  وسیلہ سے  میں تم سے  التماس کرتا ہوں کہ سب ایک ہی بات کہو اور تم میں تفرقے  نہ ہوں بلکہ باہم یک دل اور ایک رائے  ہو کر مضبوط بنے  رہو۔(۱۱)کیونکہ اے  دینی بھائیو! تمہاری نسبت  مجھے  خلوئے  کے  گھر والوں سے  معلوم ہوا کہ تم میں جھگڑے  ہو رہے  ہیں۔(۱۲) میرا یہ مطلب ہے  کہ تم میں سے  کوئی  اپنے  آپ کو پولوس رسول کا کہتا ہے  کوئی اپلوس کا کوئی کیفا کا کوئی مسیح کا۔(۱۳) کیا مسیح بٹ گئے  ؟ کیا پولوس تمہاری خاطر مصلوب ہوا؟ یا تم نے  پولوس کے  نام پر  اصطباغ لیا؟(۱۴) رب العالمین کا شکر کرتا ہوں کہ  کرسپس اور گیس کے  سوا میں نے  تم سے  کسی کو اصطباغ نہیں دیا۔(۱۵) تاکہ کوئی یہ نہ کہے  کہ تم نے  میرے  نام پر اصطباغ لیا۔( ۱۶) ہاں ستفناس کے  خاندان کو بھی میں نے اصطباغ دیا۔باقی نہیں جانتا کہ میں نے  کسی اور کو اصطباغ دیا ہو۔ (۱۷) کیونکہ سیدنا مسیح نے  مجھے  اصطباغ  دینے  کو نہیں بھیجا بلکہ انجیل شریف سنانے  کو اور وہ بھی کلام کی حکمت سے  نہیں تاکہ سیدنا مسیح کی صلیب بے  تاثیر نہ ہو۔
سیدنا عیسیٰ مسیح پروردگارِ عالم کی قدرت اور حکمت 
	(۱۸) کیونکہ صلیب کا پیغام ہلاک ہونے  والوں کے  نزدیک تو بیوقوفی ہے  مگر ہم نجات پانے  والوں کے  نزدیک پروردگار کی قدرت ہے۔(۱۹) کیونکہ لکھا ہے  کہ 
			میں حکیموں کی حکمت کو نیست 
			اور عقل مندوں کی عقل کو رد کروں گا۔
(۲۰) کہاں کا حکیم ؟ کہاں کا فقیہ ؟ کہاں کا اس جہان کا بحث کرنے  والا ؟ کیا پروردگار نے  دنیا کی حکمت  کو بیوقوفی نہیں ٹھہرایا؟ (۲۱) اس لئے  کہ جب رب العالمین کی حکمت  کے  مطابق دنیا نے  اپنی حکمت  سے  پروردگار کو نہ جانا تو پروردگار کو یہ پسند آیا کہ اس تبلیغ کی بیوقوفی کے  وسیلہ سے  ایمان لانے  والوں کو نجات عطا فرمائیں۔(۲۳) چنانچہ یہودی نشان چاہتے  ہیں اور یونانی حکمت تلاش کرتے  ہیں۔(۲۳) مگر ہم اس سیدنا مسیح مصلوب کی تبلیغ کرتے  ہیں جو یہودیوں کے  نزدیک  ٹھوکر اور مشرکین کے  نزدیک بیوقوفی ہے۔(۲۴) لیکن جو بلائے  ہوئے  ہیں۔ یہودی ہوں یا یونانی۔ان کے  نزدیک  سیدنا مسیح پروردگار کی قدرت اور حکمت  ہیں۔(۲۵) کیونکہ رب العالمین کی بیوقوفی آدمیوں کی حکمت سے  زیادہ حکمت والی ہے  اور پروردگار کی کمزوری آدمیوں کے  زور سے  زیادہ زورآور ہے۔
	(۲۶) اے  دینی بھائیو! اپنے  بلائے  جانے  پر تو نگاہ کرو کہ جسم کے  لحاظ سے  بہت سے  حکیم۔ بہت سے  اختیار والے  بہت سے  اشراف نہیں بلائے  گئے۔(۲۷) بلکہ اللہ  و تبارک تعالیٰ   نے  دنیا کے  کمزوروں کو چن لیا کہ زور آوروں کو شرمندہ کرے۔
(۲۸)پروردگار نے  دنیا کے  کمینوں اور حقیروں کو بلکہ بے  وجودوں کو چن لیا کہ موجودوں کو نیست کرے۔ (۲۹) تاکہ کوئی بشر پروردگار کے  سامنے  فخر نہ کرے۔( ۳۰) لیکن تم اُس کی طرف سے  سیدنا مسیح میں ہو جو ہمارے  پروردگار کی طرف سے  حکمت ٹھہرے  یعنی سچائی اور پاکیزگی اور رہائی۔(۳۱) تاکہ جیسا لکھا ہے  کہ ویسا ہی ہو کہ جو فخر کرے  وہ پروردگار پر فخر کرے۔


رکوع ۲: سیدنا مسیح مصلوب کے  بارے  پیغام

	(۱) اور اے  دینی بھائیو! جب میں تمہارے  پاس آیا اور تم میں پروردگار کے  بھید کی تبلیغ کرنے  لگا تو اعلیٰ درجہ کی تقریر یا حکمت کے  ساتھ نہیں آیا۔(۲) کیونکہ میں نے  یہ ارادہ کر لیا تھا کہ تمہارے  درمیان سیدنا مسیح بلکہ مسیح مصلوب  کے  سوا اور کچھ نہ جانوں گا۔(۳) اور میں کمزوری اور خوف اور بہت تھر تھرانے  کی حالت  میں تمہارے  پاس رہا۔ (۴) اور میری تقریر  اور میری تبلیغ  میں حکمت  کی لبھانے  والی باتیں نہ تھیں بلکہ وہ پاک روح الٰہی اور قدرت سے  ثابت ہوتی تھی۔ (۵)تاکہ  تمہارا ایمان انسان کی حکمت  پر نہیں  بلکہ پروردگار کی قدرت پر موقوف ہو۔
پروردگار کی حکمت
	(۶) پھر بھی کاملوں میں ہم حکمت کی باتیں کہتے  ہیں لیکن اس جہان کی اور اس جہان کے  نیست ہونے  والے  سرداروں کی حکمت نہیں۔(۷) بلکہ ہم پروردگار  کی پوشیدہ حکمت راز کے  طور پر بیان کرتے  ہیں جو پروردگار نے  جہان کے  شروع سے  پیشتر  ہماری عظمت کے  واسطے  مقرر کی تھی۔
( ۸) جسے  اس جہان کے  سرداروں میں سے  کسی  نے  نہ سمجھا کیونکہ اگر سمجھتے تو عظمت کے  مولا کو مصلوب نہ کرتے۔ (۹) بلکہ جیسا لکھا ہے  ویسا ہی ہوا کہ 
		جو چیزیں  نہ آنکھوں نے  دیکھیں نہ کانوں نہ سنیں نہ آدمی کے  دل میں آئیں۔
		وہ سب پروردگار ِ عالم نے  اپنے  محبت  رکھنے  والوں کے  لئے  تیار کر دیں۔
(۱۰) لیکن ہم پر پروردگار نے  ان کو روحِ پاک کے  وسیلہ سے  ظاہر کیا کیونکہ  روحِ پاک سب باتیں بلکہ پروردگار کی تہ کی باتیں  بھی دریافت کر لیتا ہے۔ (۱۱) کیونکہ انسانوں میں سے  کون کسی انسان کی باتیں جانتا ہے  سوا انسان کی اپنی روح کے  جو اس میں ہے  ؟ اسی طرح پروردگار کے  روح کے  سوا کوئی پروردگار کی باتیں نہیں جانتا۔ (۱۲) مگر ہم نے  نہ دنیا کی روح بلکہ وہ روح پایا جو پروردگار ِ عالم کی طرف سے  ہے  تاکہ ان باتوں کو جانیں جو پروردگار نے  ہمیں عنایت کی ہیں۔(۱۳) اور ہم ان باتوں کو ان الفاظ میں نہیں بیان کرتے  جو انسانی حکمت  نے  ہم کو سکھائے  ہوں بلکہ  ان الفاظ میں جو روح ِ الٰہی نے  سکھائے  ہیں اور روحانی باتوں کا روحانی باتوں سے  مقابلہ کرتے  ہیں۔ (۱۴) مگر نفسانی  آدمی پروردگار کے  روح کی باتیں قبول نہیں کرتا کیونکہ وہ اس کے  نزدیک  بیوقوفی کی باتیں  ہیں اور نہ وہ انہیں سمجھ سکتا ہے  کیونکہ وہ روحانی طور پر پرکھی جاتی ہیں۔ (۱۵) لیکن روحانی شخص  سب باتوں کو پرکھ لیتا  مگر خود کسی سے  پرکھا نہیں جاتا۔(۱۶)پروردگار کی عقل کو کس نے  جانا کہ اس کو تعلیم دے  سکے  ؟ مگر ہم میں سیدنا مسیح کی عقل  ہے۔


رکوع ۳: پروردگار کے  خادم 

	(۱) اے  دینی بھائیو! میں تم سے  اس طرح کلام نہ کرسکا جس طرح روحانیوں سے  بلکہ جیسے  جسمانیوں سے  اور ان سے  جو سیدنا مسیح میں بچے  ہیں۔(۲) میں نے  تمہیں  دودھ پلایا اور کھانا نہ کھلایا کیونکہ تم کو اس کی برداشت نہ تھی بلکہ اب بھی برداشت نہیں۔(۳) کیونکہ ابھی تک جسمانی ہو۔ اس لئے  کہ جب تم میں حسد اور جھگڑا ہے  تو کیا تم جسمانی نہ ہوئے  اور انسانی طریق  پر نہ چلے  ؟(۴) اس لئے کہ جب ایک کہتا ہے  میں پولوس کا ہوں اور دوسرا کہتا ہے  اپلوس کا ہوں تو کیا تم انسان نہ ہوئے  ؟ (۵) اپلوس کیا چیز ہے  ؟ اور پولوس کیا؟ خادم۔ جن کے  وسیلہ سے  تم ایمان لائے  اور ہر ایک کی وہ حیثیت  ہے  جو پروردگار  نے  اسے  عطا فرمائی (۶) میں نے  درخت  لگایا اور اپلوس نے  پانی دیا مگر بڑھایا پروردگارِ عالم نے۔ (۷)پس نہ لگانے  والا کچھ چیز ہے  نہ پانی دینے  والا  مگر رب العالمین  جو بڑھانے  والے  ہیں۔ (۸) لگانے  والا اور پانی دینے  والا دونوں ایک ہیں لیکن ہر ایک اپنا اجر اپنی محنت کے  موافق  پائے  گا۔(۹) کیونکہ ہم پروردگار کے  ساتھ کام کرنے  والے  ہیں۔ تم پروردگار کی کھیتی اور پروردگار کی عمارت ہو۔
	(۱۰) میں نے  اس توفیق  جو پروردگار نے  مجھے  بخشی دانا معمار کی طرح نیو رکھی  اور دوسرا  اس پر عمارت اٹھاتا ہے۔ پس ہر ایک خبردار رہے  کہ وہ کیسی عمارت اٹھاتا ہے۔(۱۱) کیونکہ سوا اس نیو کے  جو پڑی ہوئی ہے  اور وہ سیدنا مسیح  ہے  کوئی شخص دوسری نہیں رکھ سکتا۔
(۱۲) اور اگر کوئی اس نیو پر سونا یا چاندی یا بیش قیمت  پتھروں یا لکڑی یا گھاس  یا بھوسے  کا ردا رکھے۔(۱۳) تو اس کا کام ظاہر ہو جائے  گا کیونکہ جو دن آگ کے  ساتھ ظاہر ہو گا وہ اس کام کو بتا دے  گا اور وہ آگ  خود ہر ایک  کا کام آزما لے  گی کہ کیسا ہے۔ (۱۴) جس کا کام اس پر بنا ہوا باقی رہے  گا وہ اجر پائے  گا۔(۱۵) اور جس کا کام جل جائے  گا وہ نقصان اٹھائے  گا لیکن خود بچ جائے  گا مگر جلتے  جلتے۔
	(۱۶) کیا تم نہیں جانتے  کہ تم پروردگار کا مقدس اور پروردگار کا روح تم میں بسا ہوا ہے  ؟ (۱۷) اگر کوئی  پاک پروردگار کے  مقدس  کو برباد کرے  گا تو پروردگار اس کو برباد کرے  گا کیونکہ  پروردگار کا مقدس پا ک ہے  اور وہ تم ہو۔ 
	(۱۸) کوئی اپنے  آپ کو فریب نہ دے۔ اگر کوئی تم میں اپنے  آپ کو اس جہان میں حکیم سمجھے تو بیوقوف بنے  تاکہ  حکیم ہو جائے۔(۱۹) کیونکہ دنیا کی حکمت  پروردگار کے  نزدیک بیوقوفی ہے۔چنانچہ لکھا ہے  کہ  وہ حکیموں کو ان ہی کی چالاکی میں پھنسا دیتا ہے۔ (۲۰) اور یہ بھی کہ پروردگار حکیموں کے  خیالوں کو جانتے  ہیں کہ  باطل ہیں۔ (۲۱)پس  آدمیوں پر کوئی فخر نہ کرے  کیونکہ  سب چیزیں  تمہاری ہیں۔(۲۲) خواہ پولوس ہو خواہ  اپلوس۔خواہ کیفا خواہ دنیا۔ خواہ زندگی  خواہ موت۔ خواہ حال کی چیزیں خواہ  استقبال کی۔(۲۳) سب تمہاری  اور تم مسیح کے  ہو اور مسیح پروردگار کے  ہیں۔ 


رکوع ۴: سیدنا مسیح کے  رسول 

	(۱) آدمی ہم کو سیدنا مسیح کا خادم اور پروردگار کے  رازوں کا مختار سمجھے۔(۲) اور یہاں  مختار میں یہ بات  دیکھی جاتی ہے کہ دیانت دار نکلے۔ (۳) لیکن میرے  نزدیک  یہ نہایت  خفیف  بات ہے  کہ  تم یا کوئی انسانی عدالت  مجھے  پرکھے بلکہ میں خود بھی  اپنے  آپ کو نہیں پرکھتا۔(۴) کیونکہ میرا دل تو مجھے  ملامت نہیں کرتا مگر اس سے  میں سچا نہیں ٹھہرتا بلکہ میرا پرکھنے  والا پروردگار ہے۔ (۵) پس جب تک مولا نہ آئیں  وقت سے  پہلے  کسی بات کا فیصلہ نہ کرو، وہی تاریکی  کی پوشیدہ باتیں  روشن کر دیں گے اور دلوں کے  منصوبے ظاہر کر دیں گے  اور اس وقت  ہر ایک کی تعریف پروردگار کی طرف سے  ہو گی۔ 
	(۶)اے  دینی بھائیو! میں نے  ان باتوں میں تمہاری خاطر اپنا اور اپلوس کا ذکر مثال کے  طور پر کیا ہے  تاکہ  تم ہمارے  وسیلہ سے یہ سیکھو کہ لکھے  ہوئے  سے  تجاوز نہ کرو اور ایک کی تائید  میں دوسرے  کے  برخلاف شیخی نہ مارو۔ (۷) تم میں اور دوسرے  میں کون فرق کرتا ہے  ؟ اور تمہارے  پاس کون سی ایسی چیزی  ہے  جو تم نے  دوسرے  سے  نہیں پائی؟ اور جب تم نے  دوسرے  سے  پائی تو فخر کیوں کرتے  ہو کہ گویا نہیں پائی ؟(۸) تم تو پہلے  ہی سے  آسودہ ہو اور پہلے ہی سے  دولت  مند ہو اور تم نے  ہمارے  بغیر  بادشاہی کی اور کاش کہ تم بادشاہی کرتے  تاکہ  ہم بھی تمہارے  ساتھ بادشاہی کرتے  !۔
(۹) میری دانست میں پروردگار نے ہم رسولوں کو سب سے  ادنی ٰ ٹھہرا کر ان لوگوں کی طرح پیش کیا ہے  جن کے  قتل  کا حکم ہو چکا ہو کیوں کہ ہم دنیا اور فرشتوں  اور آدمیوں  کے  لئے  ایک تماشا ٹھہرے۔(۱۰) ہم سیدنا عیسیٰ  مسیح کی خاطر  بیوقوف ہیں مگر تم  سیدنا عیسی ٰمسیح میں عقل مند  ہو۔ ہم کمزور ہیں اور تم زورآور۔تم عزت دار ہو اور ہم بے  عزت۔(۱۱) ہم اس وقت  تک بھوکے  پیاسے ننگے  ہیں  اور مکھے  کھاتے  اور آوارہ پھرتے  ہیں۔(۱۲) اور اپنے  ہاتھوں سے  کام کر کے مشقت اٹھاتے  ہیں۔  لوگ برا کہتے  ہیں  ہم دعا دیتے  ہیں۔وہ ستاتے  ہیں  ہم سہتے  ہیں۔ (۱۳)وہ بدنام کرتے  ہیں ہم منت سماجت  کرتے  ہیں۔ ہم آج تک  دنیا کے  کوڑے اور سب چیزوں کی جھڑن کی مانند رہے۔ 
	(۱۴) میں تمہیں شرمندہ کرنے  کے  لئے  یہ باتیں  نہیں لکھتا بلکہ اپنے پیارے  فرزند  جان کر تم کو نصیحت  کرتا ہوں۔ (۱۵) کیونکہ  اگرسیدنا مسیح میں تمہارے  استاد دس ہزار بھی ہوتے  تو بھی تمہارے باپ بہت سے  نہیں۔ اس لئے  کہ میں ہی انجیل شریف کے  وسیلہ سے  سیدنا عیسیٰ مسیح میں تمہارا باپ بنا۔( ۱۶)پس میں تمہاری  منت کرتا ہوں کہ میری مانند بنو۔(۱۷) اسی واسطے میں نے  تمتھیس کو تمہارے  پاس بھیجا۔ وہ پروردگار میں میرا پیارا اور دیانت دار فرزند ہے  اور میرے  ان طریقوں  کو جو سیدنا مسیح میں ہیں تمہیں یاد لائے  گا جس طرح میں ہر جگہ ہر جماعت میں تعلیم دیتا ہوں۔ (۱۸) بعض ایسی شیخی مارتے  ہیں کہ گویا میں تمہارے  پاس آنے  ہی کا نہیں۔(۱۹) لیکن  پروردگار نے  چاہا تو میں تمہارے  پاس جلد آؤں گا اور شیخی  بازوں کی باتوں کو نہیں بلکہ  ان کی قدرت کو معلوم کروں گا۔ 
(۲۰) کیونکہ پروردگار کی بادشاہی باتوں پر نہیں بلکہ قدرت پر موقوف ہے۔(۲۱) تم کیا چاہتے  ہو؟  کہ میں لکڑی لے  کر تمہارے پاس آؤں یا محبت اور نرم مزاجی سے  ؟



رکوع ۵: جماعت میں حرام کاری کی مذمت 

	(۱) یہاں تک سننے  میں آیا ہے  کہ تم میں حرام کاری ہوتی ہے  بلکہ ایسی حرام کاری جو مشرکین میں بھی نہیں ہوتی چنانچہ  تم میں سے  ایک شخص  اپنے  باپ کی بیوی کو رکھتا ہے۔(۲) اور تم افسوس تو کرتے  نہیں تاکہ جس نے  یہ کام کیا وہ تم میں سے  نکالا جائے بلکہ شیخی مارتے  ہو۔(۳)لیکن میں گوجسم کے  اعتبار سے  موجود نہ تھا مگر روح کے  اعتبار سے  حاضر ہو کر گویا بحالت ِ موجودگی ایسا کرنے  والے  پر یہ حکم دے  چکا ہوں۔ (۴) کہ جب تم اور میر ی روح ہمارے  آقا و مولا سیدنا عیسیٰ مسیح کی قدرت کے  ساتھ  ہو تو ایسا شخص  سیدنا عیسیٰ مسیح کے  نام سے۔(۵) جسم کی ہلاکت  کے  لئے  شیطان کے  حوالہ کیا جائے  تاکہ  اس کی روح  آقا و مولا سیدنا عیسیٰ کے  دن نجات پائے۔(۶) تمہارا فخر کرنا خوب نہیں۔ کیا تم نہیں جانتے  کہ تھوڑا  سا خمیر  سارے  گندھے  ہوئے  آٹے کو خمیر کر دیتا ہے۔؟(۷) پرانا خمیر  نکال کر اپنے  آپ کو پاک کر لو تاکہ  تازہ  گندھا ہوا  آٹا بن جاؤ۔چنانچہ بے  خمیر ہو کیوں کہ ہمارا  بھی فسح یعنی سیدنا عیسیٰ مسیح قربان ہوئے۔ (۸) پس آؤ ہم عید کریں۔ نہ پرانے  خمیر سے  اور نہ بدی اور شرارت کے  خمیر سے  بلکہ  صاف دلی اور سچائی کے  بے  خمیر روٹی سے۔
	(۹) میں نے  اپنے خط میں تم کو یہ لکھا تھا کہ حرام کاروں سے  صحبت نہ رکھنا۔(۱۰) یہ تو نہیں کہ بالکل دنیا کے  حرام کاروں یا لالچیوں یا ظالموں یا بُت پرستوں سے  ملنا ہی نہیں کیونکہ  اس صورت میں تو تم کو دنیا ہی سے  نکل جانا پڑتا۔ (۱۱) لیکن  میں نے تم کو درحقیقت  یہ لکھا تھا کہ اگر کوئی  بھائی کہلا کر حرام کار یا لالچی یا بُت پرست  یا گالی دینے والا یا شرابی یا ظالم  ہو تو اس صحبت  نہ رکھو  بلکہ ایسے کے  ساتھ کھانا تک نہ کھانا۔ (۱۲)کیونکہ مجھے  باہر والوں  پر حکم کرنے  سے  کیا واسطہ ؟ کیا ایسا نہیں ہے  کہ تم تو اندر والوں پر حکم کرتے  ہو۔ (۱۳) مگر باہر والوں پر پروردگار حکم کرتے  ہیں ؟ پس اس شریر آدمی کو اپنے  درمیان سے  نکال دو۔


رکوع ۶

	(۱) کیا تم میں سے  کسی کو یہ جرات ہے  کہ  جب دوسرے  کے  ساتھ مقدمہ ہو تو فیصلہ کے  لئے بے  دینوں کے  پاس جائے اور مقدسوں  کے  پاس نہ جائے۔(۲) کیا تم نہیں جانتے  کہ پارسا  لوگ دنیا کا انصاف کریں گے  ؟  پس جب تم کو دنیا کا انصاف  کرنا ہے  تو کیا چھوٹے سے  چھوٹے جھگڑوں کے  بھی فیصل  کرنے  کے  لائق نہیں؟ (۳) کیا تم نہیں جانتے  کہ ہم فرشتوں کا انصاف کریں گے  ؟ تو کیا ہم دنیوی معاملے  میں فیصل نہ کریں؟ (۴) پس اگر تم  میں دنیوی  مقدمے ہوں تو کیا ان کو منصف مقرر کرو گے  جو جماعت میں حقیر سمجھے  جاتے  ہیں؟ (۵) میں تمہیں شرمندہ کرنے  کے  لئے  یہ کہتا ہوں۔ کیا واقعی  تم میں ایک  بھی دانا نہیں  ملتا جو اپنے  بھائیوں کا فیصلہ کرسکے  ؟ (۶) بلکہ بھائی  بھائیوں میں مقدمہ ہوتا ہے  اور وہ  بھی بے  دینوں کے  آگے۔
(۷) لیکن دراصل تم میں بڑا نقص یہ ہے  کہ آپس میں مقدمہ  بازی کرتے  ہو۔ ظلم  اٹھانا کیوں نہیں بہتر جانتے  ؟ اپنا نقصان کیوں نہیں قبول کرتے  ؟ (۸) بلکہ تم ہی ظلم کرتے  اور نقصان پہنچاتے  ہو اور وہ بھی بھائیوں کو۔(۹) کیا تم نہیں جانتے  کہ بدکار ، پروردگار کی بادشاہی  کے  وارث نہ ہوں گے  ؟ فریب نہ کھاؤ، نہ حرام کار، پروردگار کی بادشاہی کے  وارث ہوں گے  نہ بُت پرست  نہ زناکار نہ عیاش، نہ لونڈے  باز۔(۱۰) نہ چور، نہ لالچی نہ شرابی ، نہ گالیاں بکنے  والے  نہ ظالم۔(۱۱) اور بعض  تم میں ایسے  ہی تھے  بھی مگر تم آقا و مولا سیدنا عیسیٰ مسیح کے  نام سے  اور ہمارے  پروردگار کے  روح سے  ڈھل گئے  اور پاک ہوئے  اور سچے  بھی ٹھہرے۔
اپنے  بدن پروردگار کی بزرگی اور عظمت کے  لئے  استعمال کریں
	(۱۲) سب چیزیں  میرے  لئے  روا تو ہیں مگر سب چیزیں مفید نہیں۔ سب چیزیں  میرے  لئے  روا تو ہیں لیکن میں کسی چیز کا پابند نہ ہوں گا۔(۱۳) کھانے  پیٹ کے  لئے  ہیں اور پیٹ کھانوں کے  لئے۔ لیکن پروردگار اس کو اور ان کونیست کر گئے  مگر بدن حرام کاری کے  لئے  نہیں بلکہ پروردگارِ عالم کے  لئے  ہے  اور پروردگار بدن کے  لئے۔(۱۴) اور پروردگار نے  آقا و مولا سیدنا عیسیٰ کو بھی زندہ کیا اور ہم کو بھی اپنی قدرت سے  زندہ کریں گے۔(۱۵)کیا تم نہیں جانتے کہ تمہارے  بدن سیدنا مسیح کے  اعضا ہیں ؟پس کیا میں سیدنا عیسیٰ مسیح کے  اعضا لے  کر کسی کے  اعضا بناؤں ؟ ہر گز نہیں !(۱۶)کیا تم نہیں جانتے  کہ جو کوئی کسبی سے  صحبت کرتا ہے  وہ اس کے  ساتھ ایک تن ہوتا ہے  ؟ کیونکہ وہ فرماتے  ہیں کہ دونوں ایک تن ہونگے۔(۱۷) اور جو آقا و مولا سیدنا عیسیٰ کی صحبت  میں رہتا ہے  وہ ان کے  ساتھ ایک روح ہوتے  ہیں۔(۱۸) حرام کاری سے  بھاگو۔ جتنے  گناہ آدمی کرتا ہے  وہ بدن سے  باہر ہیں مگر حرام کار اپنے  بدن کا  بھی گنہگار ہے۔ 
(۱۹)کیا تم نہیں جانتے  کہ تمہارا بدن روحِ پاک کا مقدس ہے  جو تم میں بسا ہوا ہے  اور تم کو رب العالمین کی طرف سے  ملا ہے  ؟ اور تم اپنے  نہیں۔(۲۰) کیونکہ  قیمت  سے  خریدے  گئے  ہو۔ پس اپنے سے  پروردگار کی بزرگی ظاہر کرو۔


رکوع ۷: شادی کے  بارے  تعلیمات 

	(۱)جو باتیں  تم نے  لکھی تھیں ان کی بابت یہ ہے۔ مرد کے  لئے  اچھا ہے  کہ عورت کو نہ چھوئے۔ (۲) لیکن حرام کاری کے  اندیشہ سے  ہر مرد اپنی بیوی اور ہر عورت اپنا شوہر رکھے۔ (۳) شوہر بیوی کا حق ادا کرے  اور ویسا ہی بیوی شوہر کا۔(۴) بیوی اپنے  بدن کی مختار نہیں بلکہ شوہر ہے۔ اسی طرح شوہر بھی اپنے  بدن کا مختار نہیں بلکہ بیوی۔(۵)تم ایک دوسرے  سے  جدا نہ رہو مگر تھوڑی مدت تک آپس کی رضا مندی سے  تاکہ دعا کے  واسطے  فرصت ملے  اور پھر اکٹھے  ہو جاؤ۔ ایسا نہ ہو کہ غلبہ  نفس کے  سبب سے  شیطان تم کو آزمائے۔(۶)لیکن یہ میں اجازت کے  طو ر پر کہتا ہوں۔حکم کے  طور پرنہیں۔ (۷) اور میں تو چاہتا ہوں کہ جیسا میں ہوں ویسے  ہی سب آدمی ہوں لیکن ہر ایک کو پروردگار کی طرف سے  خاص خاص  توفیق عطا ہوئی ہے۔ کسی کو کسی طرح  کی۔ کسی کو کسی طرح کی۔ 
	(۸) پس میں بے  بیا ہوں اور بیواؤں کے  حق میں یہ کہتا ہوں کہ ان کے  لئے  ایسا ہی رہنا اچھا ہے  جیسا میں ہوں۔ (۹) لیکن اگر ضبط نہ کرسکیں  تو بیاہ کر لیں کیونکہ بیاہ کرنا مست ہونے  سے  بہتر ہے۔(۱۰) مگر جن کا بیا ہ ہو گیا ہے  ان کو میں نہیں بلکہ پروردگار حکم دیتے  ہیں کہ بیوی اپنے  شوہر سے  جدا نہ ہو۔
(۱۱) اور اگر جدا ہو تو بے  نکاح رہے  یا اپنے  شوہر سے  پھر ملاپ کر لے  نہ شوہر بیو ی کو چھوڑے۔(۱۲) باقیوں سے  میں ہی کہتا ہوں نہ پروردگار  کہ اگر کسی بھائی کی بیوی مومن نہ ہو اور اس کے  ساتھ رہنے  کو راضی ہو تو وہ اس کو نہ چھوڑے۔(۱۳) اور جس عورت کا شوہر  مومن نہ ہو اور اس کے  ساتھ رہنے  کو راضی ہو تو وہ شوہر کو نہ چھوڑے۔(۱۴) کیونکہ جو شوہر مومن نہیں وہ بیوی  کے  سبب سے  پاک ٹھہرتا ہے  اور جو بیوی  مومن  نہیں وہ مسیحی شوہر  کے  باعث پاک ٹھہرتی ہے  ورنہ تمہارے  فرزند ناپاک ہوتے  مگر اب پاک ہیں۔(۱۵) لیکن مرد جو مومن  نہ ہو اگر وہ جدا ہو تو جدا ہونے دو۔ ایسی حالت میں کوئی بھائی  یا بہن پابند نہیں  اور پروردگار نے  ہم کو میل ملاپ کے  لئے  بلایا ہے۔ (۱۶) کیونکہ اے  عورت ! تمہیں کیا خبر ہے  کہ شاید تم اپنے  شوہر کو بچا لو؟ اور اے  مرد تمہیں کیا خبر ہے  کہ شاید تم اپنی بیوی کو بچا لو؟ 
(۱۷) مگر جیسا پروردگار نے  ہر ایک کو حصہ عطا فرمایا ہے  اور جس طرح پروردگار نے  ہر ایک کو بلایا ہے  اسی طرح وہ چلے  اور میں سب جماعتوں میں ایسا ہی مقرر کرتا ہوں۔(۱۸) جو مختون بلایا گیا وہ نا مختون نہ ہو جائے۔جو نا مختونی کی حالت میں بلایا گیا وہ مختون نہ ہو جائے۔ (۱۹) نہ ختنہ  کوئی چیز ہے  نہ نا مختونی  بلکہ پروردگار کے  حکموں پر چلنا ہی سب کچھ ہے۔ (۲۰) ہر شخص  جس حالت میں بلایا گیا ہواسی میں رہے۔(۲۱)کیونکہ جو شخص غلامی کی حالت میں پروردگار میں بلائے  گئے  ہیں وہ پروردگار کے  آزاد کئے  ہوئے  ہیں۔ اسی طرح جو آزادی کی حالت میں بلائے  گئے  ہیں وہ سیدنا مسیح کے  غلام ہیں۔(۲۳) تم قیمت  سے  خریدے  گئے  ہو۔آدمیوں کے  غلام نہ  بنو۔(۲۴) اے  دینی بھائیو! جو کوئی جس حالت میں بلایا گیا ہو وہ اسی حالت میں پروردگار کے  ساتھ رہے۔
کنواریوں اور بیواؤں کے  بارے  تعلیمات 
	(۲۵) کنواریوں کے  حق میں میرے  پاس پروردگار کا کوئی حکم نہیں لیکن دیانت دار ہونے  کے  لئے  جیسا پروردگارِ عالم کی طرف سے  مجھ پر رحم ہوا اس کے  موافق اپنی رائے  دیتا ہوں۔(۲۶) پس موجودہ  مصیبت کے  خیال سے  میری رائے  میں آدمی کے  لئے  یہی بہتر ہے  کہ جیسا ہے  ویسا ہی رہے۔(۲۷) اگر تمہاری بیوی ہے  تم ا س سے  جدا ہونے  کی کوشش نہ کرو اور اگر تمہارے  بیوی نہیں تو بیوی کی تلاش نہ کرو۔(۲۸) لیکن تم بیاہ کرو بھی تو گناہ نہیں  اور اگر کنواری  بیاہی جائے  تو گناہ نہیں مگر ایسے  لوگ جسمانی  تکلیف پائیں گے  اور میں تمہیں  بچانا چاہتا ہوں۔ (۲۹) مگر اے  دینی بھائیو! میں یہ کہتا ہوں کہ  وقت تنگ ہے۔ پس آگے  کو چاہیے  کہ بیوی والے ایسے  ہوں کہ گویا ان کے  بیویاں نہیں۔(۳۰) اور رونے  والے  ایسے  ہوں گویا نہیں روتے  اور خوشی کرنے  والے  ایسے  ہوں گویا خوشی نہیں کرتے  اور خریدنے  والے  ایسے  ہوں گویا مال نہیں رکھتے۔(۳۱) اور دنیوی کاروبار کرنے  والے ایسے  ہوں کہ دنیا ہی کے  نہ ہو جائیں  کیونکہ دنیا کی شکل بدلتی جاتی ہے۔( ۳۲) پس میں یہ چاہتا ہوں کہ  تم بے  فکر رہو۔ بے  بیاہا شخص  پروردگار کی فکر میں رہتا ہے  کہ کسی طرح پروردگار کو راضی کرے۔ (۳۳) مگر بیاہا ہوا شخص  دنیا کی فکر میں رہتا ہے  کہ  کس طرح  اپنی بیوی کو راضی کرے۔ (۳۴) بیاہی اور بے  بیاہی میں بھی فرق ہے۔ بے  بیاہی پروردگار کی فکر میں رہتی ہے  تاکہ اس کا جسم  اور روح دونوں پاک ہوں  مگر بیاہی  ہوئی عورت  دنیا کی فکر میں رہتی ہے  کہ کس طرح اپنے  شوہر کو راضی کرے۔(۳۵) یہ تمہارے  فائدہ کے  لئے  کہتا ہوں نہ کہ تمہیں پھنسانے  کے  لئے  بلکہ  اس لئے  کہ جو زیبا ہے  وہی عمل میں آئے اور تم پروردگار کی کی خدمت میں بے  وسوسہ مشغول رہو۔
( ۳۶) اور اگر کوئی  یہ سمجھے  کہ میں اپنی اس کنواری  لڑکی کی حق تلفی کرتا ہوں جس کی جوانی ڈھلی چلی ہے  اور ضرورت بھی معلوم ہو تو اختیار ہے  اس میں گناہ نہیں۔ وہ اس کا بیاہ ہونے  دے۔(۳۷) مگر جو اپنے  دل میں پختہ  ہو اور اس کی کچھ ضرورت نہ ہو بلکہ اپنے  ارادہ کے  انجام دینے  پر قادر ہو اور دل میں قصد کر لیا ہو کہ میں اپنی لڑکی  کو بے  نکاح  رکھوں وہ اچھا کرتا ہے۔( ۳۸) پس جو اپنی کنواری لڑکی کو بیاہ دیتا ہے  وہ اچھا کرتا ہے  اور جو نہیں بیاتا وہ اور بھی اچھا کرتا ہے۔ (۳۹) جب تک کہ عورت  کا شوہر  جیتا ہے وہ اس کی پابند ہے  پر جب اس کا شوہر  مر جائے  تو جس سے  چاہے  بیاہ کرسکتی ہے  مگر صرف پروردگار میں۔ (۴۰) لیکن جیسی  ہے  اگر ویسی ہی رہے  تو میری رائے  میں زیادہ خوش نصیب ہے  اور میں سمجھتا ہوں کہ  پروردگار کا روح مجھ میں بھی ہے۔


رکوع ۸: بتوں کی قربانیوں کے  بارے  تعلیمات 

	(۱) اب بتوں کی قربانیوں کی بابت یہ ہے۔ ہم جانتے  ہیں کہ  ہم سب علم رکھتے  ہیں۔ علم غرور پیدا کرتا ہے  لیکن محبت ترقی کا باعث ہے۔(۲) اگر کوئی گمان کرے  کہ میں کچھ جانتا ہوں تو جیسا جاننا چاہیے ویسا اب تک نہیں جانتا۔ (۳) لیکن جو کوئی پروردگار سے  محبت کرتا ہے اس کو پروردگار ِ عالم پہچانتے  ہیں۔ (۴)پس بتوں کی قربانیوں  کے  گوشت کھانے  کی نسبت ہم جانتے  ہیں ک بت دنیا میں کوئی چیز نہیں اور سواایک  کے  اور کوئی پروردگار نہیں۔
(۵)اگرچہ آسمان و زمین میں بہت سے  پروردگار کہلاتے  ہیں (چنانچہ بہتیرے  پروردگار اور بہتیرے  مولا ہیں)(۶) لیکن ہمارے  نزدیک  تو ایک ہی پروردگار ہے  یعنی باپ جن کی طرف سے  سب چیزیں ہیں اور ہم انہیں کے  وسیلے سے  ہیں اور ایک ہی مولا ہیں یعنی سیدنا عیسیٰ مسیح جن کے  وسیلے  سے  سب چیزیں  موجود ہوئیں اور ہم بھی انہیں کے  وسیلے  سے  ہیں۔ (۷) لیکن سب کو یہ علم نہیں  بلکہ بعض کو اب تک بُت پرستی کی عادت ہے۔ (۸) کھانا ہمیں پروردگار سے  نہیں ملائے  گا اگر نہ کھائیں  تو ہمارا کچھ نقصان نہیں  اور اگر کھائیں  تو کچھ نفع نہیں۔(۹) لیکن ہوشیار  رہو! ایسا نہ ہو کہ تمہاری  یہ آزادی  کمزوروں  کے  لئے  ٹھوکر کا باعث  ہو جائے۔ (۱۰) کیونکہ  اگر کوئی  تمہیں صاحب ِ علم کو بُت خانہ میں کھانا  کھاتے  دیکھے  اور وہ کمزور شخص  ہو تو کیا اس کا دل بتوں کی قربانی کھانے  پر دلیر نہ ہو جائے  گا؟(۱۱) غرض تمہارے  علم کے  سبب وہ کمزور شخص یعنی وہ بھائی  جس کی  خاطر سیدنا مسیح قربان ہوئے  ہلاک ہو جائے  گا۔ (۱۲)اور تم  اس طرح بھائیوں کے  گنہگار ہو کر اور ان کے  کمزور دل کو گھایل کر کے  سیدنا مسیح  کے  گنہگار  ٹھہرتے  ہو۔( ۱۳) اس سبب سے  اگر کھانا میرے  بھائی کو ٹھوکر کھلائے  تو میں بھی ہرگز گوشت نہ کھاؤں گا تاکہ اپنے  بھائی  کے  لئے  ٹھوکر  کا سبب نہ بنوں۔


رکوع ۹: رسول کے  حقوق اور فرائض 

	(۱) کیا میں آزاد  نہیں ؟ کیا میں رسول نہیں ؟ کیا میں نے  سیدنا عیسیٰ کو نہیں دیکھا جو ہمارے  آقا اور مولا ہیں۔ کیا تم مولا میں میرے  بنائے  ہوئے  نہیں۔
(۲) اگر میں اوروں کے  لئے  رسول نہیں تو تمہارے  لئے  تو بیشک ہوں کیونکہ تم خود مولا میں میری رسالت پر مُہر ہو۔(۳) جو میرا امتحان  کرتے  ہیں  ان کے  لئے  میرا یہی جواب ہے۔ (۴) کیا ہمیں  کھانے  پینے کا اختیار نہیں؟( ۵) کیا ہم کو یہ اختیار نہیں  کہ کسی مسیحی بہن کو بیاہ کر لئے  پھریں جیسا اور رسول اور مولا کے  بھائی اور کیا کرتے  ہیں؟ (۶)یا صرف  مجھے  اور برنباس کو ہی محنت مشقت  سے  باز رہنے  کا اختیار نہیں ؟ (۷) کون سا سپاہی  کبھی اپنی گروہ  سے  کھا کر جنگ کرتا ہے  ؟ کون تاکستان لگا کر  اس کا پھل  نہیں کھاتا ؟ یا کون گلہ چرا کر اس گلے  کا دودھ نہیں پیتا ؟ (۸) کیا میں  یہ باتیں  انسانی قیاس ہی کے  موافق  کہتا ہوں؟  کیا توریت  شریف بھی یہی نہیں کہتی؟  چنانچہ حضرت موسیٰ کی توریت  میں لکھا ہے  کہ دائیں  میں چلتے  ہوئے بیل کا منہ  نہ باندھنا۔کیا پروردگار کو بیلوں کی فکر ہے  ؟  (۱۰) یا خاص  ہمارے  واسطے یہ فرماتے  ہیں ؟ ہاں یہ ہمارے  واسطے  لکھا گیا کیونکہ  مناسب ہے  کہ جوتنے والا امید پر جوتے  اور دائیں میں چلانے  والا حصہ  پانے  کی امید  پر دائیں چلائے۔(۱۱) پس جب ہم نے  تمہارے  لئے روحانی  چیزیں  بوئیں  تو کیا یہ کوئی بڑی  بات ہے  کہ ہم تمہاری جسمانی چیزوں کی فصل  کاٹیں ؟  (۱۲) جب اوروں کا تم پر یہ اختیار ہے  تو کیا ہمارا اس سے  زیادہ نہ ہو گا؟ لیکن ہم نے  اس اختیار سے  کام نہیں لیا بلکہ  ہر چیز کی برداشت کرتے  ہیں تاکہ  ہمارے  باعث سیدنا عیسیٰ مسیح کی خوشخبری میں حرج نہ ہو۔ (۱۳) کیا تم نہیں جانتے  کہ جو مقدس چیزوں  کی خدمت کرتے  ہیں وہ بیت اللہ سے  کھاتے  ہیں  ؟ اور جو قربان گاہ  کے  خدمت گزار ہیں وہ قربان گاہ کے  ساتھ حصہ پاتے  ہیں ؟(۱۴) اسی طرح پروردگار نے  بھی مقرر کیا ہے  کہ خوشخبری سنانے  والے  خوشخبری کے  وسیلہ سے  گزارہ کریں۔ (۱۵) لیکن میں نے  ان میں سے  کسی  بات پر عمل نہیں کیا  اور نہ اس غرض سے  یہ لکھا کہ میرے  واسطے ایسا کیا جائے کیونکہ میرا مرنا ہی اس سے  بہتر ہے کہ کوئی میرا فخر کھودے۔
(۱۶)اگر خوشخبری  سناؤں تو میرا کچھ فخر نہیں  کیونکہ  یہ تو میرے  لئے ضروری بات ہے  بلکہ مجھ پر افسوس ہے  ! اگر خوشخبری نہ سناؤں۔ (۱۷) کیونکہ  کہ اگر اپنی مرضی سے  یہ کرتا ہوں کہ تو میرے  لئے اجر ہے اور اگر اپنی مرضی سے  نہیں کرتا تو مختاری میرے  سپرد  ہوئی ہے۔ (۱۸) پس مجھے  کیا اجر ملتا ہے  ؟  یہ کہ جب انجیل کی تبلیغ  کروں تو خوشخبری کو مفت کر دوں تاکہ جو اختیار مجھے  خوشخبری کے  بارے  میں  حاصل ہے  اس کے  موافق  پورا عمل نہ کروں۔(۱۹) اگرچہ میں سب لوگوں سے  آزاد ہوں  پھر بھی میں نے اپنے  آپ کو سب کا غلام بنا دیا ہے  تاکہ اور بھی زیادہ لوگوں کو کھینچ لاؤں۔ (۲۰) میں یہودیوں کے  لئے  یہودی بنا تاکہ یہودیوں کو کھینچ لاؤں۔ جو لوگ شریعت کے  ماتحت ہیں ان کے  لئے میں شریعت کے  ماتحت  ہوا تاکہ شریعت  کے  ماتحتوں  کو کھینچ لاؤں۔ اگرچہ خود شریعت  کے  ماتحت نہ تھا۔(۲۱) بے  شرع لوگوں کے  لئے بے  شرع  بناتا کہ  بے  شرع  لوگوں کو کھینچ لاؤں (اگرچہ پروردگار کے  نزدیک  بے  شرع نہ تھا بلکہ  سیدنا مسیح کی شریعت  کے  تابع تھا) (۲۲) کمزوروں  کے  لئے  کمزور بنا تاکہ  کمزوروں  کو کھینچ لاؤں۔ میں سب آدمیوں کے  لئے  سب کچھ بنا ہوا ہوں تاکہ کسی طرح سے  بعض کو بچا لوں۔(۲۳) اور میں سب کچھ انجیل کی خاطر  کرتا ہوں تاکہ  اوروں کے  ساتھ اس میں شریک ہوؤں۔ (۲۴) کیا تم نہیں جانتے  کہ دوڑ میں دوڑنے  والے  دوڑتے  تو سب ہی ہیں مگر انعام ایک ہی لے  جاتا ہے  ؟ تم بھی ایسے  ہی دوڑو تاکہ جیتو۔(۲۵) اور ہر پہلوان سب طرح کا پرہیز کرتا ہے۔وہ لوگ تو مرجھانے  والا سہرا پانے  کے  لئے  یہ کرتے  ہیں  مگر ہم اس سہرے  کے  لئے کرتے  ہیں جو نہیں مرجھاتا۔(۲۶) پس  میں بھی اسی طرح دوڑتا ہوں یعنی بے  ٹھکانہ نہیں۔ میں اسی طرح مکوں سے  لڑتا ہوں یعنی  اس کی مانند  نہیں جو ہوا کو مارتا ہے۔(۲۷) بلکہ میں اپنے  بدن  کو مارتا کوٹتا اور اسے قابو میں رکھتا ہوں ایسا نہ ہو کہ اوروں میں تبلیغ  کر کے  آپ نا مقبول ٹھہروں۔


رکوع ۱۰: بُت پرست کے  خلاف انتباہ

	(۱) اے  دینی بھائیو! میں تمہارا اس سے  ناواقف رہنا نہیں چاہتا کہ ہمارے  سب باپ دادا بادل کے  نیچے  تھے  اور سب کے  سب سمندر میں سے  گذرے۔ (۲) اور سب ہی نے  اس بادل اور سمندر میں حضرت موسیٰ کا اصطباغ لیا۔(۳) اور سب نے  ایک ہی  روحانی خوراک کھائی۔ (۴) اور سب نے  ایک ہی روحانی پانی پیا کیوں کہ وہ اس روحانی چٹان میں سے  پانی پیتے  تھے  جو ان کے  ساتھ ساتھ چلتی تھی  اور وہ چٹان  سیدنا مسیح تھے۔(۵) مگر ان میں اکثروں سے  پروردگار راضی نہ ہوئے۔ چنانچہ وہ بیابان  میں ڈھیر ہو گئے۔(۶) یہ باتیں ہمارے  واسطے  عبرت ٹھہریں تاکہ ہم برُی  چیزوں کی خواہش نہ کریں جیسے  انہوں نے کی۔(۷) اور تم بُت پرست  نہ بنو  جس طرح بعض ان میں سے  بن گئے  تھے۔ چنانچہ لکھا ہے  کہ  لوگ کھانے  پینے  کو بیٹھے۔ پھر ناچنے کودنے  کو اٹھے۔ (۸) اور ہم حرامکاری  نہ کریں جس طرح ان میں سے  بعض نے  کی اور ایک ہی دن میں  تئیس ہزار مارے  گئے۔(۹) اور ہم پروردگار کی آزمائش نہ کریں جیسے  ان میں سے  بعض  نے  کی اور سانپوں  نے  انہیں ہلاک کیا۔ (۱۰) اور تم بڑبڑاؤ نہیں جس طرح  ان میں سے  بعض  بڑبڑائے  اور ہلاک کرنے  والوں سے  ہلا ک ہوئے۔(۱۱) یہ باتیں  ان پر عبرت  کے  لئے  واقع  ہوئیں اور ہم آخری  زمانہ والوں کی نصیحت  کے  واسطے  لکھی گئیں۔ (۱۲) پس جو کوئی  اپنے  آپ کو قائم سمجھتا ہے  وہ خبردار رہے  کہ گر نہ پڑے۔ (۱۳) تم کسی  ایسی آزمائش  میں نہیں پڑے جو انسان کی برداشت  سے  باہر ہو اور پروردگار سچے  ہیں۔ 
وہ تم کو تمہاری طاقت سے  زیادہ آزمائش میں نہ پڑنے  دیں گے  بلکہ آزمائش  کے  ساتھ نکلنے  کی راہ بھی پیدا کر دیں گے  تاکہ تم برداشت کرسکو۔ 
	(۱۴) اس سبب سے  اے  میرے پیارو! بُت پرستی سے  بھاگو۔ (۱۵) میں عقل مند جان کر تم سے  کلا م کرتا ہوں۔ جو میں کہتا ہوں تم آپ اسے  پرکھو۔ (۱۶) وہ برکت کا پیالہ جس پر ہم برکت چاہتے  ہیں  کیا سیدنا مسیح کے  خون کی شراکت  نہیں؟وہ روٹی جسے  ہم توڑتے  ہیں کیا سیدنامسیح کے  بدن کی شراکت نہیں؟ (۱۷) چونکہ روٹی  ایک ہی ہے  اس لئے  ہم جو بہت سے  ہیں ایک بدن  ہیں کیونکہ  ہم سب اسی ایک روٹی میں شریک ہوتے  ہیں (۱۸) جو جسم کے  اعتبار سے  اسرائیلی  ہیں ان پر نظر کرو۔ کیا قربانی کا گوشت کھانے  والے  قربان گاہ کے شریک نہیں؟ (۱۹) پس میں کیا یہ کہتا ہوں کہ بتوں کی قربانی کچھ چیز  ہے  یا بُت کچھ چیز ہے  ؟ (۲۰) نہیں بلکہ یہ کہتا ہوں کہ جو قربانی مشرکین کرتی ہیں شیاطین کے  لئے  قربانی کرتی ہیں نہ کہ خدا کے  لئے  اور میں نہیں چاہتا کہ تم شیاطین کے  شریک ہو۔(۲۱) تم پروردگار کے  پیالے  اور شیاطین  کے  پیالے  دونوں  میں سے  نہیں  پی سکتے۔ پروردگار کے  دسترخوان اور شیاطین کے  دسترخوان دونوں پر شریک نہیں ہوسکتے۔ (۲۲) کیا ہم پروردگار کی غیرت کو جو ش دلاتے  ہیں ؟ کیا ہم ا س سے  زیادہ زور آور ہیں؟
	(۲۳) سب چیزیں روا تو ہیں مگر سب چیزیں مفید نہیں۔ سب چیزیں  روا تو ہیں مگر سب چیزیں  ترقی کا باعث نہیں۔ (۲۴) کوئی اپنی بہتری نہ ڈھونڈے  بلکہ دوسرے  کی۔ (۲۵) جو کچھ قصابوں کی دکانوں میں بکتا ہے  وہ کھاؤ اور دینی امتیاز  کے  سبب سے  کچھ نہ پوچھو۔ 
(۲۶)کیونکہ زمین اور اس کی معموری پروردگار کی ہے۔(۲۷) اگر بے  ایمانوں میں سے  کوئی  تمہاری  دعوت کرے  اور تم جانے  پر راضی ہو تو جو کچھ تمہارے آگے  رکھا جائے  اسے  کھاؤ اور دینی امتیاز  کے  سبب سے  کچھ نہ پوچھو۔(۲۸) لیکن اگر کوئی  تم سے  کہے  کہ یہ  قربانی کا گوشت  ہے  تو اس کے  سبب سے  جس نے  تمہیں  جتایا اور دینی امتیاز  کے  سبب سے  نہ کھاؤ۔ (۲۹) دینی  امتیاز سے  میرا مطلب  تمہارا امتیاز  نہیں بلکہ اس دوسرے  کا۔بھلا میری آزادی دوسرے  شخص کے  امتیاز  سے  کیوں پرکھی جائے  ؟ (۳۰) اگر میں شکر کر کے کھاتا ہوں تو جس چیز پر شکر کرتا ہوں اس کے  سبب سے  کس  لئے  بدنام کیا جاتا ہوں ؟ (۳۱) پس تم کھاؤ یا پیو یا جو کچھ  کروسب پروردگار کی بزرگی کے  لئے  کرو۔(۳۲) تم نہ یہودیوں کے  لئے  ٹھوکر  کا باعث  بنو نہ یونانیوں کے  لئے  نہ پروردگار کی جماعت کے  لئے۔ (۳۳) چنانچہ میں بھی سب  باتوں میں سب کو خوش کرتا ہوں اور اپنا نہیں  بلکہ بہتوں کا فائدہ ڈھونڈتا ہوں تاکہ وہ نجات پائیں۔


رکوع ۱۱: عبادت میں سر ڈھانکنا 

	(۱) تم میری مانند بنو جیسا میں سیدنا مسیح کی مانند بنتا ہوں۔ (۲) میں تمہاری تعریف کرتا ہوں کہ تم ہر بات میں مجھے  یاد رکھتے  ہو اور جس طرح میں نے  تمہیں  روایتیں  پہنچا دیں تم اسی طرح ان کو برقرار رکھتے  ہو۔(۳) پس میں تمہیں آگاہ کرنا چاہتا ہوں کہ ہر مرد کا سرسیدنا مسیح اور عورت کا سر مر د اور سیدنا مسیح کا سر پروردگار ہے۔
(۴)جو مرد سر ڈھکے  ہوئے  دعا یا نبوت کرتا ہے  وہ اپنے  سر کو بے  حرمت کرتا ہے۔ (۵)اور جو عورت بے  سر ڈھکے دعا یا نبوت کرتی ہے وہ اپنے  سر کو بے  حرمت  کرتی ہے کیونکہ وہ سر منڈی کے  برابر ہے۔ (۶) اگر عورت اوڑھنی  نہ اوڑھے تو بال بھی کٹائے۔  اگر عورت کا بال کٹانا یا سرمنڈانا شرم کی بات ہے  تو اوڑھنی  اوڑھے۔ (۷) البتہ  مرد کو اپنا سر ڈھانکنا نہ چاہیے کیونکہ  وہ پروردگار کی صورت اور اس کی بزرگی ہے  مگر عورت مرد کی عظمت ہے۔ (۸) اس لئے  کہ مرد عورت سے  نہیں بلکہ عورت مرد سے  ہے۔ (۹) اور مرد عورت کے  لئے  نہیں بلکہ عورت مرد کے  لئے  پیدا ہوئی۔ (۱۰) پس فرشتوں کے  سبب سے  عورت کو چاہیے  کہ اپنے  سر پر محکوم ہونے  کی علامت رکھے۔(۱۱)تو بھی پروردگار میں نہ عورت مرد کے  بغیر  ہے  نہ مرد عورت کے  بغیر۔ (۱۲) کیونکہ  جیسے  عورت مرد سے  ہے  ویسے  ہی مرد بھی عورت کے  وسیلہ سے  ہے  مگر سب چیزیں پروردگار کی طر ف سے  ہیں (۱۳) تم آپ ہی انصاف کرو۔ کیا عورت کا بے  سر  ڈھکے پروردگار سے  دعا کرنا مناسب ہے  ؟(۱۴) کیا تم طبعی  طور پر بھی  معلوم نہیں کہ اگر مرد لمبے  بال رکھے  تو اس کی بے  حرمتی ہے  ؟ (۱۵) اور اگر عورت کے  لمبے  بال ہوں تو اس کی زینت  کیوں کہ بال اسے  پردہ کے  لئے دئے  گئے  ہیں۔(۱۶)لیکن اگر کوئی  حجتی نکلے  تو یہ جان لے  کہ نہ ہمارا ایسا دستور ہے  نہ پروردگار کی جماعتوں کا۔
	(۱۷) لیکن یہ حکم جو دیتا ہوں اس میں تمہاری تعریف نہیں کرتا۔ اس لئے  کہ تمہارے  جمع ہونے  سے  فائدہ نہیں بلکہ  نقصان ہوتا ہے۔ (۱۸) کیونکہ اول تو میں یہ سنتا ہوں کہ جس وقت  تمہاری جماعت جمع ہوتی ہے  تو تم میں تفرقے ہوتے  ہیں اور میں اس کا کسی قدر یقین کرتا ہوں۔ (۱۹) کیونکہ تم میں بدعتوں کا بھی ہونا ضرور  ہے  تاکہ  ظاہر ہو جائے  کہ تم میں مقبول کون سے  ہیں۔
(۲۰) پس جب تم باہم جمع ہوتے  ہو تو تمہارا وہ کھانا عشائی ربانی نہیں ہوسکتا۔(۲۱) کیونکہ  کہ کھانے  کے  وقت ہر شخص دوسرے سے  پہلے  اپنا عشا کھا لیتا ہے  اور کوئی تو بھوکا رہتا ہے  اور کسی کو نشہ ہو جاتا ہے۔ (۲۲) کیوں ؟ کھانے  پینے  کے  لئے تمہارے  گھر نہیں؟ یا پروردگار کی جماعت  کو ناچیز جانتے  اور جن کے  پاس نہیں ان کو شرمندہ کرتے  ہو ؟میں تم سے  کیا کہوں؟ کیا اس بات میں تمہاری تعریف کروں ؟ میں تعریف نہیں کرتا۔(۲۳) کیونکہ  یہ بات مجھے  پروردگار سے  پہنچی  اور میں نے  تم کو بھی پہنچا  دی کہ  سیدنا عیسیٰ مسیح  نے  جس رات وہ پکڑوائے  روٹی لی۔ (۲۴) اور شکر کر کے توڑی اور کہا یہ میرا بدن ہے  تمہارے  لئے  ہے۔میری یادگاری کے  واسطے یہی کیا کرو۔ (۲۵)اسی طرح  آپ  نے  کھانے کے  بعد پیالہ بھی لیا اور کہا یہ پیالہ میرے  خون میں نیا عہد ہے۔ جب کبھی پیو میری یادگاری کے  لئے  یہی کیا کرو۔ (۲۶) کیونکہ  کہ  جب کبھی تم یہ روٹی کھاتے  اور اس پیالے میں سے  پیتے ہو تو مولا کی موت کو اظہار کرتے  ہو۔ جب تک  وہ نہ آئے۔ (۲۷) اس واسطے  جو کوئی نامناسب طور پر مولا کی روٹی کھائے  یا ان کے  پیالے  میں سے  پئو۔(۲۹) کیونکہ  جو کھاتے  پیتے  وقت  مولا کے  بدن کو نہ پہچانے  وہ اس کھانے  پینے  سے  سزا پائے  گا۔ (۳۰) اسی سبب سے  تم  میں بہتیرے  کمزور اور بیمار ہیں اور بہت سے  سو بھی گئے۔ (۳۱)اگر ہم اپنے  آپ کو جانچتے  تو سزا نہ پاتے۔(۳۲) پس اے  میرے  بھائیو! جب تم  کھانے کے  لئے جمع  ہو تو ایک دوسرے  کی راہ دیکھو۔(۳۴) اگر کوئی بھوکا ہو تو اپنے  گھر میں کھا لے تاکہ تمہارا جمع ہونا  سزا کا باعث نہ ہو اور باقی  باتوں کو میں آ کر دُرست  کر دوں گا۔ 


رکوع ۱۲

	(۱) اے  بھائیو! میں نہیں چاہتا کہ تم  روحانی نعمتوں کے  بارے  میں  بے  خبر رہو۔ (۲)تم جانتے  ہو کہ جب تم غیر قوم تھے  تو گونگے بُتوں کے  پیچھے  جس طرح کوئی تم کو لے  جاتا تھا  اسی طرح جاتے  تھے۔(۳) پس میں تمہیں جتاتا ہوں جو کوئی  پروردگار کے  روح کی ہدایت سے  بولتا ہے  وہ نہیں کہتا کہ سیدنا عیسیٰ نعوذبااللہ ملعون ہے  اور نہ کوئی  روح ِپاک کے  بغیر  کہہ سکتا ہے  کہ سیدنا عیسی ٰ مولا ہیں۔ 
	(۴) نعمتیں  تو طرح طرح کی ہیں مگر روح ایک ہی ہے۔(۵) اور خدمتیں بھی طرح طرح کی ہیں مگر مولا ایک ہیں۔(۶) اور تاثیر یں بھی طرح طرح کی ہیں مگر پروردگار ایک ہی ہے  جو سب میں ہر طرح  کا اثر  پیدا کرتا ہے۔(۷) لیکن ہر شخص  میں روح کا ظہور فائدہ پہنچانے  کے  لئے  ہوتا ہے۔ (۸) کیونکہ  ایک کو روح کے  وسیلہ سے  حکمت کا کلام عنایت ہوتا ہے  اور دوسرے کو اسی روح کی مرضی کے  موافق علمیت کا کلام۔ (۹) کسی کو اسی روح سے  ایمان اور کسی کواسی ایک روح سے  شفا دینے  کی توفیق۔(۱۰) کسی کو معجزوں کی قدرت ، کسی کو نبوت ، کسی کو روحوں کا امتیاز، کسی کو طرح طرح  کی زبانیں۔ کسی کو زبانوں کا ترجمہ کرنا۔ (۱۱)لیکن یہ سب تاثیریں  وہی ایک روح کرتا ہے  اور جس کو جو چاہتا ہے  بانٹتا ہے۔
بہت سے  اعضا لیکن بدن ایک 
	(۱۲) کیونکہ  جس طرح بدن ایک ہے  اور اس کے  اعضا بہت سے  ہیں  اور بدن کے  سب اعضا کو بہت سے  ہیں مگر باہم مل کر ایک ہی بدن ہیں اسی طرح سیدنا مسیح بھی ہے۔(۱۳) کیونکہ  کہ ہم سب نے  خواہ یہودی  ہوں خواہ یونانی۔ خواہ غلام خواہ آزاد۔ ایک ہی روح کے  وسیلہ سے  ایک بدن ہونے  کے  لئے  اصطباغ لیا اور ہم سب کو ایک ہی روح پلایا گیا۔(۱۴) چنانچہ  بدن میں ایک ہی عضو نہیں بلکہ  بہت سے  ہیں۔ (۱۵) اگر پاؤں کہے  چونکہ  میں ہاتھ نہیں اس لئے بدن کا نہیں  تو وہ اس سبب سے  بدن سے  خارج تو نہیں۔ (۱۶) اور اگر کان کہے  چونکہ میں آنکھ نہیں اس لئے  بدن کا نہیں تو وہ اس سبب سے  بدن سے  خارج تو نہیں۔(۱۷) اگر سارا  بدن آنکھ ہی ہوتا تو سننا کہاں ہوتا؟ اگر سننا ہی سننا ہو تو سونگھنا کہاں ہوتا؟ (۱۸) مگر فی الواقع  پروردگار نے ہر ایک عضو کو بدن میں اپنی مرضی  کے  موافق رکھا ہے۔(۱۹) اگر وہ سب ایک ہی عضو ہوتے  تو بدن کہا ہوتا ؟  (۲۰) مگر اب اعضا  تو بہت سے  ہیں لیکن بدن ایک ہی ہے۔(۲۱) پس آنکھ ہاتھ سے  نہیں  کہہ سکتی  کہ میں تمہاری محتاج نہیں اور نہ سر پاؤں سے  کہہ سکتا ہے  کہ میں تمہارا  محتاج نہیں۔ (۲۲) بلکہ بدن کے  وہ اعضا جو اوروں  سے  کمزور معلوم ہوتے  ہیں  بہت ہی ضروری ہیں۔ (۲۳)اور بدن کے  وہ اعضا جنہیں ہم اوروں کی نسبت  ذلیل جانتے  ہیں انہی کو زیادہ عزت دیتے  ہیں اور ہمارے نازیبا  اعضا  بہت زیبا ہو جاتے  ہیں۔ (۲۴)حالانکہ ہمارے  زیبا اعضا محتاج نہیں مگر پروردگار نے  بدن کو اس طرح  مرکب کیا ہے  کہ جو عضو  محتاج ہے  اسی کو زیادہ  عزت دی جائے۔ (۲۵) تاکہ بدن میں تفرقہ نہ پڑے بلکہ اعضا ایک دوسرے  کی برابر فکر رکھیں۔
(۲۶)پس اگر ایک عضو دکھ پاتا ہے  تو سب اعضا اس کے  ساتھ دکھ پاتے  ہیں اور اگر ایک عضو عزت پاتا ہے  تو سب اعضا  اس کے  ساتھ خوش ہوتے  ہیں۔ (۲۷) اسی طرح تم مل کر سیدنا مسیح کا بدن اور فرداً فرداً   اعضا ہو۔ (۲۸) اور پروردگار نے  جماعت  میں الگ الگ  شخص مقرر کئے۔ پہلے  رسول دوسرے  نبی تیسرے  استاد، پھر معجزے  دکھانے  والے۔ پھر شفا دینے  والے۔مددگار، منتظم ، طرح طرح کی زبانیں بولنے  والے۔ (۲۹)کیا سب رسول ہیں ؟ کیا سب نبی ہیں؟ کیاسب استاد ہیں ؟ کیا سب معجزہ دکھانے  والے  ہیں؟ (۳۰) کیا سب کو شفا دینے  کی قوت عنایت ہوئی ؟کیا سب طرح طرح کی زبانیں بولتے  ہیں ؟ کیا سب ترجمہ کرتے  ہیں ؟ (۳۱) تم بڑی سے  بڑی نعمتوں کی آرزو رکھو لیکن اور بھی سب سے  عمدہ طریقہ میں تمہیں بتاتا ہوں۔


رکوع ۱۳: ترانہ محبت 

	(۱) اگر میں آدمیوں اور فرشتوں کی زبانیں بولوں اور محبت نہ کروں تو میں ٹھنٹھناتا پیتل یا  جھنجھاتی جھانجھ ہوں۔(۲) اور اگر مجھے  نبوت ملے  اور سب بھیدوں اور کل علم کی واقفیت  ہو اور میرا ایمان یہاں تک کامل ہو کہ  پہاڑوں کو ہٹا دوں اور محبت  نہ رکھو تومیں کچھ بھی نہیں۔(۳) اور اگر اپنا سارا مال غریبوں کو کھلا دوں یا اپنا بدن جلانے  کو دے  دوں اور محبت نہ رکھوں تو مجھے  کچھ بھی فائدہ نہیں۔ (۴)محبت صابر ہے  اور مہربان۔ محبت حسد نہیں کرتی۔ محبت شیخی نہیں مارتی اور پھولتی نہیں۔(۵)نازیبا کام نہیں کرتی۔ اپنی بہتری نہیں چاہتی۔ جھنجھلاتی نہیں۔ بدگمانی نہیں کرتی۔(۶) بدکاری سے  خوش نہیں ہوتی  بلکہ سچائی سے  خوش ہوتی ہے۔ (۷) سب کچھ سہہ لیتی ہے۔ سب کچھ یقین کرتی ہے۔ سب باتوں کی امید رکھتی ہے۔  سب باتوں کی برداشت  کرتی ہے۔
(۷)سب کچھ سہہ لیتی ہے۔ سب کچھ یقین کرتی ہے۔ سب باتوں کی امید رکھتی ہے۔ سب باتوں کی برداشت کرتی ہے۔ (۸)محبت  کو زوال نہیں، نبوتیں ہوں تو موقوف ہو جائیں  گی۔زبانیں ہوں تو جاتی رہیں گی۔ علم ہو تو مٹ جائے  گا۔(۹) کیونکہ  ہمارا علم ناقص  ہے  اور ہماری  نبوت ناتمام۔ (۱۰) لیکن جب کامل آئیں گا تو ناقص جاتا رہے  گا۔(۱۱) جب میں بچہ تھا  تو بچوں کی طرح بولتا تھا۔ بچوں کی سی طبعیت تھی۔ بچوں کی سی سمجھ تھی۔ لیکن جب جوان ہوا تو بچپن  باتیں ترک کر دیں۔ (۱۲) اب ہم  کو آئینہ  میں دھندلاسا دکھائی دیتا ہے  مگر اس وقت روبرو دیکھیں گے۔ اس وقت  میرا علم ناقص ہے  مگر اس وقت ایسے  پورے  طور پر پہچانوں گا جیسے  میں پہچانا گیا ہوں۔ (۱۳) غرض ایمان ، امید محبت  یہ تینوں دائمی ہیں مگر افضل ان میں محبت ہے۔


رکوع ۱۴: روحانی نعمتوں کی آرزو

	(۱)محبت کے  طالب ہو اور روحانی نعمتوں  کی بھی آرزو رکھو۔ خصوصاً  اس کی کہ نبوت کرو۔ (۲) کیونکہ  جو بیگانہ زبان میں باتیں کرتا ہے  وہ آدمیوں سے  باتیں نہیں کرتا بلکہ پروردگارسے  اس لئے  کہ اس کی کوئی نہیں سمجھتا  حالانکہ  وہ اپنی روح کے  وسیلہ  سے  راز کی باتیں کہتا ہے۔ (۳) لیکن جو نبوت کرتا ہے وہ آدمیوں سے  ترقی  اور نصیحت  اور تسلی  کی باتیں کہتا ہے۔(۴) جو بیگانہ  زبان میں باتیں کرتا ہے  وہ اپنی ترقی  کرتا ہے اور جو نبوت  کرتا ہے  وہ جماعت  کی ترقی کرتا ہے۔(۵) اگرچہ میں یہ چاہتا ہوں کہ تم سب بیگانہ  زبانوں میں باتیں کرو لیکن زیادہ تر یہی  چاہتا ہوں کہ نبوت کرو اور اگر بیگانہ  زبانیں  بولنے  والا جماعت  کی ترقی کے  لئے ترجمہ  نہ کرے  تو نبوت کرنے  والا اس سے  بڑا ہے۔
(۶) پس اے دینی بھائیو! اگرمیں تمہارے  پاس آکر بیگانہ  زبانوں میں باتیں کروں اور کشف  یا علم یا نبوت  یا تعلیم کی باتیں  تم سے  نہ کہوں تو تم کو مجھ سے  کیا فائدہ  ہو گا؟ (۷) چنانچہ بے  جان چیزوں  میں بھی جن سے  آواز نکلتی ہے  مثلاً  بانسری  یا بربط اگر ان آوازوں میں  فرق  نہ ہو تو جو پھونکا یا بجایا جاتا ہے  وہ کیوں کر پہچانا جائے  ؟ (۸) اور اگر ترہی کی آواز صاف نہ ہو تو کون لڑائی  کے  لئے  تیاری کرے  گا؟ (۹) ایسے  ہی تم بھی اگر زبان سے  واضح بات نہ کہو تو جو کہا جاتا ہے کیونکر سمجھا جائے گا؟  تم ہوا سے باتیں کرنے والے  ٹھہرو گے۔ (۱۰) دنیا میں کوئی  خواہ کتنی  ہی مختلف  زبانیں ہوں ان میں سے  کوئی بھی بے  معنی نہ ہو گی۔ (۱۱)پس اگر میں کسی زبان کے  معنی نہ سمجھوں تو بولنے  والے  کے  نزدیک میں اجنبی ٹھہروں گا اور بولنے والا میرے  نزدیک  اجنبی ٹھہرے  گا۔ (۱۲) پس تم جب روحانی نعمتوں  کی آرزو رکھتے  ہو تو ایسی کوشش کرو کہ تمہاری نعمتوں کی افزونی سے  جماعت  کی ترقی ہو۔ (۱۳) اس سبب سے  جو بیگانہ  زبان میں باتیں  کرتا ہے  وہ دعا کرے  کہ ترجمہ بھی کرسکے۔ (۱۴) اس لئے  کہ اگر میں کسی بیگانہ  زبان میں دعا کروں گا اور عقل سے  بھی دعا کروں گا۔روح سے  بھی گاؤں گا اور عقل سے  بھی گاؤں گا۔ (۱۶)ورنہ اگر تم روح ہی سے حمد کرو گے  تو ناواقف آدمی تیری شکر گزاری پر آمین کیوں کر کہے  گا ؟ اس لئے  کہ وہ نہیں جانتا کہ تو کیا کہتا ہے۔ (۱۷) تم تو بیشک  اچھی طرح  سے  شکر کرتے  ہو مگر دوسرے  کی ترقی نہیں ہوتی۔ (۱۸) میں پروردگار کا شکر کرتا ہوں کہ  تم سب سے  زیادہ زبانیں بولتا ہوں۔(۱۹)لیکن جماعت  میں بیگانہ زبان میں دس ہزار باتیں کہنے  سے  مجھے  یہ  زیادہ پسند ہے  کہ اوروں کی تعلیم کے  لئے پانچ  ہی باتیں  عقل سے  کہوں۔
(۲۰) اے  دینی بھائیو! تم سمجھ میں بچے  نہ بنو۔ بدی میں تو بچے  رہو مگر سمجھ میں جوان بنو۔ (۲۱)توریت شریف  میں لکھا ہے  کہ  پروردگار فرماتے  ہیں میں بیگانہ  زبان اور بیگانہ  ہونٹوں سے  اس امت  سے  باتیں کروں گا تو بھی وہ  میری نہ سنیں گے۔(۲۲) پس  بیگانہ  زبانیں  ایمان داروں کے  لئے  نہیں  بلکہ بے  ایمانوں  کے  لئے  نشان ہیں اور نبوت  بے  ایمانوں  کے  لئے  نہیں  بلکہ ایمان داروں کے  لئے  نشان ہے۔(۲۳) پس اگر ساری جماعت  ایک جگہ جمع ہو اور سب کے  سب بیگانہ  زبانیں بولیں  اور ناواقف یا بے  ایمان لوگ اندر آ جائیں  تو کیا وہ تم کو دیوانہ نہ کہیں گے  ؟ (۲۴) لیکن اگر سب نبوت کریں  اور کوئی  بے  ایمان یا ناواقف  اندر آ جائے  تو سب اسے  قائل کر دیں گے  اور سب اسے  پرکھ لیں گے۔(۲۵) اور اس کے  دل کے  بھید ظاہر ہو جائیں گے۔ تب وہ منہ کے  بل گر کر  پروردگار کو سجدہ کرے  گا اور اقرار کرے  گا کہ بیشک پروردگارِ عالم تم میں ہے۔
جماعت کا نظام 
	(۲۶) پس اے  دینی بھائیو! کیا کرنا چاہیے  ؟ جب تم جمع ہوتے  ہو تو ہر ایک  کے  دل میں مزمور یا تعلیم یا مکاشفہ یا بیگانہ  زبان یا ترجمہ ہوتا ہے۔ سب کچھ روحانی ترقی کے  لئے  ہونا چاہیے (۲۷) اگر بیگانہ زبان میں  باتیں کرنا ہو تو دو دو یازیادہ سے  زیادہ  تین تین شخص باری باری  سے  بولیں اور ایک شخص ترجمہ کرے۔ (۲۸) اور اگر کوئی  ترجمہ کرنے  والا نہ ہو تو بیگانہ  زبان بولنے  والا جماعت میں چپکا رہے  اور اپنے  دل سے  اور پروردگار سے  باتیں  کرے۔ (۲۹) نبیوں میں سے  دو یا تین بولیں اور باقی ان کے  کلام کو پرکھیں۔( ۳۰) لیکن اگر دوسرے  پاس بیٹھنے  والے  پر وحی اترے  تو پہلا خاموش ہو جائے۔(۳۱) کیونکہ  تم سب کے  سب  ایک ایک کر کے نبوت کرسکتے  ہو تاکہ  سب سیکھیں  اور سب کو نصیحت  ہو۔(۳۲) اور نبیوں کی روحیں  نبیوں کے  تابع ہیں۔
(۳۳)کیونکہ پروردگار ابتری کے  نہیں بلکہ امن کے  بانی ہیں۔جیسا پارساؤں کی سب جماعتوں میں ہے۔ 
	(۳۴) عورتیں جماعت کے  مجمع میں خاموش رہیں کیونکہ  انہیں بولنے  کا حکم نہیں بلکہ تابع رہیں جیسا توریت میں بھی لکھا ہے۔ (۳۵) اور اگر کچھ سیکھنا چاہیں تو گھر میں اپنے  اپنے  شوہر سے  پوچھیں کیونکہ  عورت کا جماعت  کے  مجمع  میں بولنا شرم کی بات ہے۔ (۳۶) کیا پروردگار کا کلام تم میں سے  نکلا ؟ یا صرف تم ہی تک پہنچا ہے  ؟
	(۳۷) اگر کوئی اپنے  آپ کو نبی یا روحانی سمجھے  تو یہ جان لے  کہ  جو باتیں  میں تمہیں لکھتا ہوں وہ پروردگار کے  حکم ہیں۔ (۳۸) اور اگر کوئی نہ جانے  تو نہ جانے۔
	(۳۹) پس دینی بھائیو! نبوت کرنے  کی آرزو رکھو اور زبانیں بولنے  سے  منع نہ کرو۔ (۴۰) مگر سب باتیں شائیستگی اور قرینہ کے  ساتھ عمل میں آئیں۔

 
رکوع ۱۵: سیدنا عیسیٰ کا زندہ ہو جانا 

	(۱)اب اے  دینی بھائیو! میں تمہیں  وہی خوشخبری جتائے  دیتا ہوں جو پہلے  دے  چکا ہوں جسے  تم نے  قبول بھی کر لیا تھا اور جس پر قائم بھی ہو۔ (۲) اسی کے  وسیلہ سے  تم کو نجات بھی ملتی ہے  بشرطیکہ  و ہ خوشخبری  جو میں نے  تمہیں دی تھی یاد رکھتے  ہو ورنہ تمہارا  ایمان لانا بے  فائدہ ہوا۔ (۳) چنانچہ میں  نے  سب سے  پہلے  تم کو وہی  بات  پہنچا دی جو مجھے  پہنچی تھی کہ سیدنا عیسیٰ مسیح  کلامِ الٰہی کے  مطابق  ہمارے  گناہوں کے  لئے  قربان ہوئے۔ (۴) اور دفن ہوئے  اور تیسرے  دن کلامِ الٰہی کے  مطابق جی اٹھے۔ (۵) اور کیفا اور اس  کے  بعد ان بارہ کو دکھائی دئیے۔ (۶) پھر پانچ سو سے  زیادہ بھائیوں کو ایک ساتھ دکھائی دئیے۔ جن میں سے  اکثر اب تک موجود ہیں اور بعض سوگئے۔
(۷) پھر حضرت یعقوب کو دکھائی دئیے ، پھر سب رسولوں کو(۸) اور سب سے  پیچھے  مجھ کو جو گویا ادھورے  دنوں کی پیدائش ہوں دکھائی دئیے۔(۹) کیونکہ میں رسولوں میں سب سے  چھوٹا ہوں بلکہ  رسول کہلانے  کے  لائق نہیں اس لئے  کہ میں نے  پروردگار کی جماعت کو ستایا تھا۔ (۱۰) لیکن جو کچھ ہوں پروردگار کی مہربانی سے  ہوں اور ان کی مہربانی جو مجھ پر ہوئی  وہ بے  فائدہ نہیں ہوئی بلکہ میں نے ان سب سے  زیادہ محنت  کی اور میری  طرف سے  نہیں  ہوئی بلکہ  پروردگار کی مہربانی سے  جو مجھ پر تھی۔(۱۱) پس خواہ میں ہوں خواہ وہ ہوں  ہم یہی تبلیغ کرتے  ہیں اور اسی پر تم ایمان بھی لائے۔
ہمارا جی اٹھنا 
	(۱۲) پس جب سیدنا عیسیٰ مسیح کی یہ تبلیغ  کی جاتی ہے  کہ وہ مردوں میں سے  جی اٹھے  تو تم میں سے  بعض کس طرح کہتے  ہیں کہ  مردوں کی قیامت ہے  ہی نہیں۔(۱۳) اگر مردوں کی قیامت  نہیں تو سیدنا عیسیٰ مسیح بھی نہیں  جی اٹھے۔(۱۴)اور اگر سیدنا عیسیٰ مسیح نہیں جی اٹھے  تو ہماری تبلیغ بھی بے  فائدہ ہے  اور تمہارا ایمان بھی بے  فائدہ۔(۱۵) بلکہ ہم پروردگار کے  جھوٹے  گواہ ٹھہرے  کیونکہ  ہم نے  رب العالمین کی بابت  یہ شہادت دی کہ انہوں نے  سیدنا عیسیٰ مسیح کو زندہ کیا حالانکہ  نہیں جلایا اگر بالفرض  مردے  نہیں جی اٹھتے۔اور اگر مردے  نہیں جی اٹھتے  تو سیدنا عیسیٰ مسیح  بھی نہیں  جی اٹھے۔(۱۷) اور اگر سیدناعیسیٰ نہیں جی اٹھے  تو تمہارا ایمان بے  فائدہ ہے  تم اب تک اپنے  گناہوں میں گرفتار ہو۔(۱۸) بلکہ جو سیدنا مسیح میں سوگئے  ہیں وہ بھی ہلاک ہوئے۔(۱۹) اگر ہم صرف اسی زندگی میں سیدنا مسیح میں امید رکھتے  ہیں تو سب آدمیوں  سے  زیادہ بد نصیب ہیں۔
	(۲۰) لیکن فی الواقع  سیدنا مسیح مردوں میں سے  جی اٹھے  ہیں اور جو سوگئے  ہیں ان میں پہلا  پھل ہوئے۔ (۲۱)کیونکہ  کہ جب آدمی کے  سبب سے  موت آئی تو آدمی ہی کے  سبب سے  مردوں کی قیامت  بھی آئی۔ (۲۲) اور جیسے آدم میں سب مرتے  ہیں  ویسے  ہی سیدنا عیسیٰ مسیح میں سب زندہ کئے  جائیں گے۔(۲۳) لیکن ہر ایک اپنی  اپنی باری سے۔پہلا پھل سیدنا مسیح، پھرسیدنا مسیح کے  آنے  پر ان کے  لوگ۔ (۲۴) اس کے  بعد آخرت ہو گی۔ اس وقت وہ ساری حکومت اور سارا اختیار  اور قدرت نیست کر کے بادشاہی کو پروردگار کے  حوالہ کر دیں گے ۔(۲۵) کیونکہ جب تک کہ وہ سب دشمنوں کو اپنے  پاؤں تلے  نہ لے  آئیں  ان کو بادشاہی کرنا ضرور ہے۔(۲۶) سب سے  پچھلا دشمن جو نیست کیا جائے  گا وہ موت ہے۔(۲۷) کیونکہ پروردگار نے  سب کچھ ان کے  پاؤں تلے  کر دیا ہے  مگر جب وہ فرماتے  ہیں کہ سب کچھ ان کے  تابع کر دیا گیا تو ظاہر ہے  کہ  جس نے  سب کچھ ان کے  تابع کر دیا وہ الگ رہے۔ (۲۸) اور جب سب کچھ ان کے  تابع ہو جائے  گا تو ابن اللہ خود ان کے  تابع ہو جائیں گے جس نے  سب چیزیں  ان کے  تابع  کر دیں تاکہ سب میں پروردگار ہی سب کچھ ہو۔
	(۲۹) ورنہ جو لوگ  مردوں کے  لئے  اصطباغ لیتے  ہیں  وہ کیا کریں گے  ؟ اگر مردے  جی اٹھتے  ہی نہیں تو پھر کیوں  ان کے  لئے اصطباغ  لیتے  ہیں ؟ (۳۰) اور ہم کیوں ہر وقت  خطرہ میں پڑے  رہتے  ہیں ؟  (۳۱) اے  دینی بھائیو! مجھے  اس فخر  کی قسم جو ہمارے  آقا و مولا سیدنا عیسیٰ مسیح میں تم پر ہے  میں ہر روز مرتا ہوں۔ (۳۲) اگر میں انسان کی طرح افسس  میں درندوں سے  لڑا تو مجھے  کیا فائدہ ؟  اگر مردے  نہ زندہ کئے  جائیں گے تو آؤ کھائیں پئیں کیونکہ کل تو مر ہی جائیں گے۔(۳۳) فریب نہ کھاؤ،  بُری صحبتیں اچھی عادتوں کو بگاڑ دیتی ہیں۔(۳۴) سچے  ہونے  کے  لئے ہوش میں آؤ اور گناہ نہ کرو کیونکہ بعض  پروردگار  سے  ناواقف ہیں۔ میں  تمہیں شرم دلانے  کو یہ کہتا ہوں۔
زندہ ہو جانے  کے  بعد جسم کی حالت 
	(۳۵) اب کوئی یہ کہے  گا کہ مردے  کس طرح جی اٹھتے  ہیں اور کیسے  جسم کے  ساتھ آتے  ہیں ؟(۳۶) اے  نادان! تم خود جو کچھ بوتے  ہو جب تک وہ نہ مر جائے  زندہ نہیں کیا جاتا۔(۳۷) اور جو تم بوتے  ہو یہ وہ جسم نہیں جو پیدا ہونے  والا ہے  بلکہ صرف دانہ ہے۔خواہ گیہوں کا خواہ کسی اور چیز کا۔(۳۸) مگر پروردگار نے جیسا ارادہ کر لیا ویسا ہی  اس کو جسم دیتے  ہیں  اور ہر ایک بیج کو اس کا خاص جسم۔(۳۹) سب گوشت یکساں گوشت نہیں بلکہ آدمیوں کا گوشت اور ہے۔ چوپایوں کا گوشت اور۔ پرندوں کا گوشت اور ہے  مچھلیوں کا گوشت اور۔(۴۰) آسمانی بھی جسم ہیں اور زمینی بھی مگر آسمانیوں کی بزرگی اور ہے  زمینیوں کی اور۔(۴۱) آفتاب کی بزرگی اور ہے  مہتاب کی بزرگی اور۔ستاروں  کی بزرگی  اور کیونکہ ستارے ،ستارے  کی بزرگی میں فرق ہے۔(۴۲) مردوں کی قیامت بھی ایسی ہی ہے۔جسم فنا کی حالت میں بویا جاتا ہے اور بقا کی حالت میں جی اٹھتا ہے۔ (۴۳) بے  حرمتی  کی حالت میں بویا جاتا ہے اور بزرگی کی حالت میں جی اٹھتا ہے۔ کمزوری کی حالت میں  بویا جاتا ہے اور قوت کی حالت میں جی اٹھتا ہے۔(۴۴) نفسانی جسم بویا جاتا ہے اور روحانی جسم جی اٹھتا ہے۔ جب نفسانی جسم ہے  تو روحانی جسم بھی ہے۔(۴۵) چنانچہ لکھا بھی ہے  کہ پہلا آدمی یعنی آدم زندہ نفس بنا۔پچھلا آدم زندگی  بخشنے  والی روح بنا۔(۴۶) لیکن روحانی پہلے  نہ تھابلکہ  نفسانی تھا۔ اس کے  بعد روحانی ہوا۔(۴۷) پہلا آدی  زمین سے  یعنی خاکی تھا۔دوسرا آدمی  آسمانی ہے۔(۴۸) جیسا وہ خاکی  تھا ویسا ہی  اور خاکی بھی ہیں  اور جیسا وہ آسمانی ہے  ویسا ہی اور آسمانی بھی ہیں۔(۴۹) اور جس طرح ہم اس خاکی کی صورت پر ہوئے  اسی طرح  اس آسمانی کی صورت پر بھی ہوں گے۔ 
	(۵۰) اے  دینی بھائیو! میرا مطلب یہ ہے  کہ  گوشت اور خون پروردگار کی بادشاہی کے  وارث نہیں ہوسکتے  اور نہ  فنا بقا  کی وارث ہوسکتی ہے۔
(۵۱) دیکھو میں تم سے  راز کی بات کہتاہوں۔ہم سب تو نہیں سوئیں گے  مگر سب بدل جائیں گے۔ (۵۲) اور یہ ایک دم میں ،ایک پل میں، پچھلا نرسنگا پھونکتے  ہی ہو گا کیونکہ نرسنگا  پھونکا جائے گا اور مردے  غیر فانی حالت میں اٹھیں گے اور ہم بدل جائیں گے۔(۵۳) کیونکہ ضرور ہے  کہ یہ فانی  جسم بقا کا  جامہ پہنے  اور یہ مرنے  والاجسم حیات ِ ابدی کا جامہ پہنے۔ (۵۴) اور جب یہ فانی جسم بقا کا جامہ پہن چکے  گا اور یہ مرنے  والا جسم حیات ِ ابدی  کا جامہ پہن چکے  گا تو وہ قول پورا ہو جائے  گا جو لکھا ہے  کہ  موت فتح کا لقمہ ہو گئی۔(۵۵) اے  موت تیری فتح کہاں رہی ؟ اے  موت تیرا ڈنک کہاں رہا ؟(۵۶) موت کا ڈنک گناہ ہے  اور گناہ کا زور شریعت ہے۔(۵۷) مگر پروردگار کا شکرہے  جو ہمارے  آقا و مولا سیدنا عیسیٰ مسیح کے  وسیلہ سے  ہم کو فتح عطافرماتے  ہیں۔(۵۸) پس اے  دینی بھائیو! ثابت قدم اور قائم رہو اور پروردگار کے  کام میں  ہمیشہ افزایش کرتے  رہو کیونکہ یہ جانتے  ہو کہ تمہاری محنت پروردگار میں بے  فائدہ نہیں ہے۔


رکوع ۱۶

	(۱) اب اس چندے  کی بابت  جو مقدسوں کے  لئے  کیا جاتا ہے جیسا میں نے  گلتیہ  کی جماعتوں  کو حکم دیا ویسا ہی تم بھی کرو۔(۲)ہفتہ  کے  پہلے  دن تم میں سے  ہر شخص اپنی  آمدنی  کے  موافق  کچھ اپنے  پاس رکھ چھوڑا کرے  تاکہ میرے  آنے  پر چندے  نہ کرنے  پڑیں۔( ۳) اور جب میں آؤں گا تو جنہیں  تم منظور کرو گے ان کو میں  خط دے  کر  بھیج دوں گا تمہاری خیرات  یروشلیم کو پہنچا دیں۔(۴) اور اگر میرا بھی جانا مناسب ہوا تو وہ میرے  ساتھ ہی جائیں گے۔ 
(۵) اور میں مکدنیہ ہو کر تمہارے  پاس آؤں گا کیونکہ مجھے  مکدنیہ ہو کر جانا تو ہے  ہی۔(۶) مگر رہوں شاید  تمہارے  ہی پاس  اور جاڑا بھی تمہارے  ہی پاس کاٹوں تاکہ جس طرف میں جانا چاہوں تم مجھے  اس طرف روانہ کر دو۔(۷) کیونکہ میں اب راہ میں تم سے  ملاقات کرنا نہیں چاہتا بلکہ مجھے  امید ہے  کہ پروردگار نے  چاہا تو کچھ عرصہ تمہارے  پاس رہوں گا۔(۸) لیکن میں عید پنتکست  تک افسس میں رہوں گا۔ (۹) کیونکہ  میرے  لئے  ایک وسیع اور کارآمد دروازہ کھلا ہے  اور مخالف بہت سے  ہیں۔ 
	(۱۰) اگر تیمتھیس آ جائے  تو خیال رکھنا کہ وہ تمہارے پاس بے  خوف رہے  کیونکہ  وہ میری طرح  پروردگار کا کام کرتا ہے۔ (۱۱) پس کوئی  اسے  حقیر نہ جانے  بلکہ اس کو صحیح سلامت اس طرف روانہ کرنا کہ میرے  پاس آ جائے کیونکہ  میں منتظر  ہوں کہ وہ بھائیوں سمیت آئے۔ (۱۲) اور بھائی  اپلوس سے  میں نے  بہت التماس  کیا کہ تمہارے  پاس بھائیوں  کے  ساتھ جائیں مگر اس وقت جانے  پر مطلق راضی نہ ہوئے  لیکن جب ان کو موقع ملے  گا تو جائیں گے۔
اختتامی کلمات 
	(۱۳) جاگتے  رہو۔ ایمان میں قائم رہو۔ مردانگی کرو، مضبوط ہو۔ (۱۴) جو کچھ کرتے  ہو محبت سے  کرو۔
	(۱۵) اے  دینی بھائیو! تم ستفناس کے  خاندان کو جانتے  ہو کہ وہ اخیہ  کے  پہلے  پھل ہیں اور پارساؤں  کی خدمت  کے  لئے  مستعد رہتے  ہیں۔ (۱۶) پس میں تم سے  التماس کرتا ہوں کہ  ایسے  لوگوں کے  تابع رہو بلکہ  ہر ایک  جو اس کام اور محنت  میں شریک ہے۔(۱۷) اور میں ستفناس  اور فرتوناتس اور اخیکس کے  آنے  سے  خوش ہوں کیونکہ  جو تم سے  رہ گیا تھا انہوں نے  پورا کر دیا۔ (۱۸) اور انہوں نے میری اور تمہاری  روح کو تازہ کیا۔ پس ایسوں کی مانو۔
	(۱۹) آسیہ کی جماعتیں تم کو سلام کہتی ہیں۔اکولہ اور پرسکہ اس جماعت سمیت جوان کے  گھر میں ہے  تمہیں پروردگار میں بہت بہت سلام کہتے  ہیں۔( ۲۰) سب بھائی تمہیں سلام کہتے  ہیں۔  پاک بوسہ لے  کر آپس میں سلام کرو۔
	(۲۱) میں پولوس اپنے  ہاتھ سے  سلام لکھتا ہوں۔ (۲۲) جو کوئی پروردگار کو عزیز نہیں رکھتا معلون ہو۔ ہمارے  مولا آنے  والے  ہیں۔ (۲۳) آقا و مولا سیدنا عیسیٰ کی مہربانی تم پر ہوتی رہے۔ (۲۴)میری محبت  سیدنا عیسیٰ میں تم سب سے  رہے  آمین۔



  رسولِ مقبول حضرت پولوس کا اہلِ کرنتھیوں کو تبلیغی خطِ دوئم


سیدنا عیسیٰ المسیح کی انجیل شریف
۲۷ پاروں  میں سے  ۸واں پارہ


رکوع ۱

	(۱)پولوس رسول کی طرف سے  پروردگار کی رضا سے  سیدنا مسیح کارسول ہے  اور بھائی تیمتھیس کی طرف سے  پروردگار کی اس جماعت  کے  نام جو کرنتھس  میں ہے  اور تمام اخیہ کے  سب مقدسوں کے  نام۔ 
(۲)ہمارے  پروردگار اور آقا و مولا سیدنا عیسیٰ مسیح کی طرف سے  تمہیں مہربانی اور اطمینان حاصل ہوتا رہے۔ 
رسولِ مقبول حضرت پولوس پروردگار کی شکر گزاری بجا لاتے  ہیں 
	(۳) ہمارے  آقا و مولا سیدنا عیسیٰ کے  پروردگار کی حمد ہو جو رحمتوں کے  پروردگار اور ہر طرح کی تسلی کے  خدا تعالیٰ ہیں۔ (۴) وہ ہماری سب مصیبتوں میں ہم کو تسلی عطا فرماتے  ہیں کہ ہم اس تسلی کے  سبب سے  جو پروردگار ہمیں بخشتے  ہیں ان کو بھی تسلی دے  سکیں جو کسی طرح کی مصیبت میں ہیں۔ (۵) کیونکہ جس طرح سیدنا مسیح کے  دکھ ہم کو زیادہ  پہنچتے  ہیں اسی طرح ہماری تسلی بھی سیدنا عیسیٰ کے  وسیلہ سے  زیادہ ہوتی ہے۔ (۶) اگر ہم مصیبت  اٹھاتے  ہیں تو تمہاری تسلی اور نجات کے  واسطے  اور اگر تسلی پاتے  ہیں تو تمہاری تسلی کے  واسطے  جس کی تاثیر سے  تم صبر کے  ساتھ ان دکھوں کی برداشت  کر لیتے  ہو جو ہم بھی سہتے  ہیں۔ (۷) اور ہماری امید تمہارے  بارے  میں مضبوط ہے  کیونکہ  ہم جانتے  ہیں کہ جس طرح تم دکھوں میں شریک ہو اسی طرح تسلی میں بھی ہو۔(۸) اے  دینی بھائیو! ہم نہیں چاہتے  کہ تم اس مصیبت  سے  ناواقف رہو جو آسیہ میں ہم پر پڑی کہ ہم حد سے  زیادہ  اور طاقت سے  باہر پست ہو گئے۔ یہاں تک کہ ہم نے  زندگی سے  بھی ہاتھ دھو لئے۔(۹) بلکہ اپنے اوپر موت کے  حکم  کا یقین کر چکے  تھے  تاکہ اپنا بھروسا نہ رکھیں بلکہ پروردگار کا جو مردوں کو زندہ کرتے  ہیں۔ (۱۰) چنانچہ انہوں نے  ہم کو ایسی  بڑی ہلاکت  سے  چھڑایا اور چھڑائیں گے  اور ہم کو ان سے  یہ امید ہے  کہ آگے  کو بھی چھڑاتے  رہیں گے ۔(۱۱) اگر تم  بھی مل کر دعا سے  ہماری مدد کرو گے  تاکہ جو نعمت  ہم کو بہت لوگوں کے  وسیلہ سے  ملی اس کا شکر بھی بہت سے  لوگ ہماری طرف سے  کریں۔ 
(۱۲) کیونکہ ہم کو اپنے  دل کی اس شہادت پر فخر ہے  کہ ہمارا چال چلن دنیا میں اور خاص کر تم میں جسمانی  حکمت کے  ساتھ  نہیں بلکہ  پروردگار کی مہربانی کے  ساتھ یعنی ایسی پاکیزگی اور صفائی  کے  ساتھ رہا جو پروردگار  کے  لائق ہے۔ (۱۳) ہم اور باتیں  نہیں لکھتے سوا ان کے  جنہیں  تم پڑھتے  یا مانتے  ہو اور مجھے  امید ہے  کہ آخر تک  مانتے  رہو  گے۔(۱۴) چنانچہ تم میں سے  کتنوں ہی نے  بھی مان لیا ہے  کہ ہم تمہارا فخر ہیں جس طرح ہمارے  آقا و مولا سیدنا عیسیٰ کے  دن تم بھی ہمارا فخر ہو گے۔
	(۱۵)اور اسی بھروسے  پر میں نے  یہ ارادہ کیا تھا کہ پہلے  تمہارے  پاس آؤ ں تاکہ  تمہیں ایک اور نعمت ملے۔(۱۶) اور تمہارے پاس ہوتا ہوا مکدنیہ  کو جاؤں اور مکدنیہ سے  پھر تمہارے پاس آؤں اور تم مجھے یہودیہ کی طرف روانہ کر دو۔(۱۷) پس میں نے  جو یہ ارادہ کیا تھا تو کیا تلون مزاجی سے  کیا تھا؟ یا جن کی سچائی  کی قسم کہ ہمارے اس کلام میں جو تم سے  کیا جاتا ہے ہاں اور نہیں دونوں پائی نہیں جاتیں۔
(۱۹)کیونکہ  ابن الله سیدنا عیسی مسیح جن کی تبلیغ  ہم نے  یعنی میں نے  اور سلوانس اور تیمتھیس  نے  تم میں کی  اس میں ہاں اور نہیں  دونوں نہ تھیں بلکہ  اس میں ہاں ہی ہاں ہوئی۔ (۲۰) کیونکہ  پروردگار کے  جتنے  وعدے ہیں وہ  سب ان میں ہا ں کے  ساتھ ہیں۔ اسی لئے ان کے  ذریعے  سے  آمین بھی ہوئی تاکہ ہمارے  وسیلہ سے  پروردگار کی بزرگی ظاہر ہو۔ (۲۱) اور جو ہم کو تمہارے  ساتھ سیدنا مسیح میں قائم کرتے  ہیں  اور جس نے  ہم کو مسح کیا وہ پروردگارِ عالم ہیں۔ (۲۲) جنہوں نے  ہم پر مُہر بھی کی  اور بیعانہ میں روح کو ہمارے  دلوں میں دیا۔
	(۲۳) میں پروردگار کو گواہ کرتا ہوں کہ میں اب تک کرنتھس  میں اس واسطے نہیں آیا کہ مجھے  تم پر رحم آتا تھا۔(۲۴) یہ نہیں کہ ہم ایمان کے  بارے  میں  تم پر حکومت جتاتے  ہیں بلکہ خوشی میں  تمہارے  مددگار ہیں کیونکہ تم ایمان ہی سے  قائم رہتے  ہو۔ 


رکوع ۲

	(۱) میں نے  اپنے  دل میں یہ قصد کیا تھا کہ پھر تمہارے  پاس غمگین  ہو کر نہ آؤں۔(۲) کیونکہ اگر  میں تم کو غمگین کروں  تو مجھے  کون خوش کرے  گا۔سوا اس کے  جو میرے  سبب سے  غمگین  ہوا؟ (۳) اور میں نے تم کو وہی بات لکھی تھی تاکہ ایسا نہ ہو کہ مجھے  آ کر جن سے  خوش ہونا چاہیے  تھے  میں ان کے  سبب سے  غمگین ہوں کیونکہ  مجھے  تم سب پر اس بات کا بھروسہ ہے  کہ جو میری  خوشی ہے وہی تم سب کی ہے۔ (۴)کیونکہ  میں نے بڑی مصیبت  اور دلگیری  کی حالت  میں بہت سے آنسو  بہا بہا کر تم کو لکھا تھا لیکن اس واسطے نہیں کہ تم کو غم کو بلکہ  اس واسطے  کہ تم اس بڑی محبت  کو معلوم کرو جو مجھے  تم سے  ہے۔ 
 معافی کے  بارے  میں درس 
	(۵) اور اگر کوئی شخص  غم کا باعث ہوا ہے  تو میرے  ہی غم کا نہیں بلکہ ( تاکہ ا س پر زیادہ سختی نہ کروں ) کسی قدر تم سب کے  غم کا باعث ہوا۔(۶) یہی سزا جو اس نے  اکثروں کی طرف سے  پائی ایسے  شخص کے  واسطے  کافی ہے۔( ۷) پر برعکس  اس کے  یہی بہتر ہے  کہ اس کا قصور معاف کرو اور تسلی دو تاکہ وہ غم کی کثرت سے  تباہ نہ ہو۔(۸) اس لئے  میں تم سے  التماس کرتا ہوں کہ اس کے  بارے  میں محبت  کا فتویٰ دو۔(۹) کیونکہ  میں نے  اس واسطے  بھی لکھا تھا کہ تمہیں  آزما لوں کہ سب باتوں میں فرمانبردار ہو یا نہیں۔ (۱۰) جسے  تم کچھ معاف  کرتے  ہو اسے  میں بھی معاف کرتا ہوں کیونکہ جو کچھ میں نے  معاف کیا اگر کیا تو سیدنا مسیح کا قائم مقام ہو کر تمہاری خاطر معاف کیا۔ (۱۱) تاکہ شیطان کا ہم پر داؤ نہ چلے  کیونکہ  ہم اس کے  حیلوں سے  ناواقف  نہیں۔ 
	(۱۲) اور جب میں سیدنا مسیح کی خوشخبری دینے  کو تروآس میں آیا اور مولا میں میرے  لئے  دروازہ کھل گئے۔ (۱۳) تو میری روح کو آرام نہ ملا اس لئے  کہ میں نے  اپنے  بھائی ططس کو نہ پایا۔ پس ان سے  رخصت ہو کر مکدنیہ  کو چلا گیا۔ (۱۴) مگر پروردگار ِ عالم کا شکر ہے  جو سیدنا مسیح میں ہم کو ہمیشہ اسیروں کی طرح گشت کراتے  ہیں  اور اپنے  علم کی خوشبو ہمارے  وسیلہ سے  ہر جگہ پھیلاتے  ہیں۔ (۱۵)کیونکہ ہم پروردگار کے  نزدیک نجات پانے  والوں اور ہلاک ہونے  والوں  دونوں کے  لئے سیدنا مسیح کی خوشبو ہیں۔(۱۶) بعض کے  واسطے  تو مرنے  کے  لئے  موت کی بوُ اور بعض کے  واسطے جینے  کے  لئے  زندگی  کی بُو ہیں اور کون ان باتوں کے  لائق ہے ؟ (۱۷) کیونکہ  ہم ان بہت لوگوں کی مانند نہیں جو پروردگار کے  کلام میں آمیزش کرتے  ہیں بلکہ  دل کی صفائی  سے  اور پروردگار ِ عالم  کی طرف سے  پروردگار کو حاضر جان کر  سیدنا مسیح میں بولتے  ہیں۔


رکوع ۳

	(۱) کیا ہم پھر اپنی نیک نامی جتانا شروع کرتے  ہیں یا ہم کو بعض کی طرح نیک نامی کے  خط  تمہارے پاس لانے یا تم سے  لینے  کی حاجت ہے ؟ (۲) ہمارا جو خط ہمارے  دلوں پر لکھا ہوا ہے  وہ تم ہو اور اسے  سب آدمی جانتے  اور پڑھتے  ہیں۔(۳) ظاہر ہے  کہ  تم سیدنا مسیح کا وہ خط ہو جو ہم نے  خادموں  کے  طور پر لکھا۔ سیاہی  سے  نہیں  بلکہ زندہ  پروردگار کے  روح سے۔پتھر  کی تختیوں پر نہیں بلکہ گوشت کی یعنی دل کی تختیوں پر۔(۴) ہم سیدنا مسیح کی معرفت  پروردگار پر ایسا بھروسا رکھتے  ہیں۔ (۵) یہ نہیں کہ بذات  ِ خود ہم اس لائق  ہیں کہ اپنی طرف سے  کچھ خیال بھی کر سکیں  بلکہ ہماری لیاقت پروردگار  کی طرف سے۔ (۶) جنہوں نے  ہم کو نئے  عہد کے  خادم ہونے  کے  لائق  بھی کیا۔لفظوں کے  خادم نہیں بلکہ روح کے  کیوں کہ لفظ مار ڈالتے  ہیں مگر روح زندہ کرتی ہے۔ (۷) اور جب موت کا وہ عہد جس کے  حروف پتھروں پر کھودے  گئے  تھے  ایسی بزرگی ہوئی کہ بنی اسرائیل  کے  چہرے  پر اس بزرگی کے  سبب سے جو اس کے  چہرے  پر تھی غور سے  نظر نہ کر سکے  حالانکہ  وہ گھٹتا  جاتا تھا۔ (۸) تو روح کا عہد تو ضروری ہی بزرگی والا ہو گا۔ (۹) کیونکہ  جب مجرم  ٹھہرانے  والا عہد بزرگی والا تھا تو سچائی کا عہد  تو ضروری ہی بزرگی  والا ہو گا۔ (۱۰) بلکہ اس  صورت وہ بزرگی  والا اس بے  انتہا بزرگی کے  سبب سے  بے  بزرگی ٹھہرے۔ (۱۱)کیونکہ  جب مٹنے  والی چیز بزرگی والی تھی تو باقی رہنے  والی  چیز تو ضرور ہی بزرگی والی ہو گی۔
	(۱۲) پس ہم ایسی امید  کر کے  بڑی دلیری سے  بولتے  ہیں۔(۱۳) اور حضرت موسیٰ کی طرح نہیں ہیں جنہوں نے اپنے  چہرے  پر نقاب ڈالا تاکہ  بنی اسرائیل اس مٹنے  والی چیزیں کے  انجام کو نہ دیکھ سکیں۔ (۱۴) لیکن ان کے  خیالات کثیف ہو گئے  کیونکہ آج تک پرانے عہد نامہ کو پڑھتے  وقت ان کے  دلوں پر وہی پردہ پڑا رہتا ہے  اور وہ سیدنا مسیح میں اٹھ جاتا ہے۔(۱۵) مگر آج تک  جب کبھی حضرت موسیٰ کی کتاب پڑھی جاتی ہے  تو ان کے  دل پر پردہ پڑا رہتا ہے۔ (۱۶) لیکن جب کبھی ان کا دل پروردگار کی طرف سے  پھرے  گا تو وہ پردہ اٹھ جائے  گا۔(۱۷) اور پروردگار روح ہیں  اور جہاں کہیں  پروردگار کا روح ہے  وہاں آزادی ہے۔(۱۸) مگر جب ہم سب کے  بے  نقاب چہروں سے  پروردگار کی بزرگی اس طرح منعکس ہوتی ہے  جس طرح آئینہ  میں تو اس پروردگار کے  وسیلے  سے  جو روح ہے  ہم اسی بزرگی صورت میں درجہ بدرجہ  بدلتے  جاتے  ہیں۔ 


رکوع ۴: مٹی کے  برتنوں میں روحانی خزانہ 

	(۱) پس جب ہم پر ایسا رحم ہوا کہ ہمیں یہ خدمت ملی تو ہم ہمت نہیں ہارتے۔(۲) بلکہ ہم نے  شرم کی پوشیدہ  باتوں کو ترک کر دیا اور مکاری کی چال نہیں چلتے۔ نہ پروردگار کے  کلام میں آمیزش کرتے  ہیں بلکہ  حق ظاہر کر کے  پروردگار  کے  روبرو  ہر ایک آدمی  کے  دل میں اپنی نیکی بٹھاتے  ہیں۔ (۳) اور اگر ہماری خوشخبری  پر پردہ پڑا ہے  تو ہلاک ہونے  والوں ہی کے  واسطے پڑا ہے۔(۴) یعنی ان بے  ایمانوں کے  واسطے  جن کی عقلوں کو اس جہان کے  خدا نے  اندھا (یعنی ابلیس نے  ) کر دیا ہے تاکہ سیدنا مسیح جو پروردگار کی صورت ہیں ان کی عظمت  کی خوشخبری  کی روشنی  ان پر نہ پڑے۔ (۵)کیونکہ  ہم اپنی نہیں بلکہ  سیدنا مسیح کی تبلیغ کرتے ہیں کہ  وہ مولا ہیں اور اپنے  حق میں یہ کہتے  ہیں کہ سیدنا عیسیٰ کی خاطر تمہارے  غلام ہیں۔(۶)اس لئے  کہ پروردگار ہی ہیں جنہوں نے  فرمایا کہ تاریکی  میں سے  نور چمکے  اور وہی ہمارے  دلوں میں چمکاتا کہ پروردگار کی بزرگی کی پہچان کا نور سیدنا عیسیٰ مسیح کے  چہرے  سے  جلوہ گر ہو۔ 
	(۷) لیکن ہمارے  پاس یہ خزانہ  مٹی کے  برتنوں میں رکھا ہے  تاکہ یہ حد سے  زیادہ قدرت ہماری طرف سے  نہیں بلکہ  پروردگار کی طرف سے  معلوم ہو۔(۸) ہم ہر طرف سے  مصیبت تو اٹھاتے  ہیں لیکن لاچار نہیں ہوتے۔ حیران تو ہوتے  ہیں مگر نا امید نہیں ہوتے۔ستائے  تو جاتے  ہیں  مگر اکیلے  نہیں چھوڑے  جاتے۔ گرائے  تو  جاتے  ہیں  لیکن ہلاک نہیں ہوتے۔(۱۰) ہم ہر وقت اپنے  بدن میں سیدنا عیسیٰ کی موت لئے  پھرتے  ہیں تاکہ سیدناعیسیٰ کی زندگی بھی ہمارے  بدن میں ظاہر ہو۔(۱۱) کیونکہ  ہم جیتے جی سیدنا عیسیٰ کی خاطر  ہمیشہ کے  حوالہ کئے  جاتے  ہیں تاکہ سیدناعیسیٰ  کی زندگی بھی ہمارے  فانی  جسم میں ظاہر ہو۔(۱۲) پس موت تو ہم میں اثر کرتی ہے  اور زندگی تم میں۔ (۱۳)اور چونکہ  ہم میں وہی  ایمان کی روح ہے  جس کی بابت  لکھا ہے  کہ  میں ایمان لایا اور اسی لئے بولا۔ پس ہم بھی ایمان لائے  اور اسی لئے  بولتے ہیں۔(۱۴) کیونکہ  ہم جانتے ہیں کہ  جس نے  مولا سیدنا عیسیٰ کو زندہ کیا وہ ہم کو بھی سیدنا عیسیٰ کے  ساتھ شامل جان کر زندہ کریں گے  اور تمہارے ساتھ اپنے سامنے  حاضر کریں گے۔(۱۵) اس لئے  کہ سب چیزیں  تمہارے  واسطے ہیں تاکہ  بہت سے  لوگوں کے  سبب سے  مہربانی زیادہ ہو کر  پروردگار کی بزرگی کے  لئے  شکر گزاری بھی بڑھائے۔


ایمان کے  سہارے  زندگی گزارنا 
	(۱۶) اس لئے  ہم ہمت نہیں ہارتے  بلکہ گو ہماری ظاہری انسانیت زائل ہوتی جاتی ہے پھر بھی ہماری باطنی انسانیت  روز بروز نئی ہوتی جاتی ہے۔(۱۷) کیونکہ ہماری دم بھر کی  ہلکی سے  مصیبت  ہمارے  لئے از حد  بھاری اور ابدی بزرگی پیدا کرتی جاتی ہے۔
 (۱۸) جس حال میں کہ ہم دیکھی ہوئی چیزوں پر نہیں بلکہ اندیکھی  چیزوں پر نظر کرتے  ہیں کیونکہ  دیکھی ہوئی چیزیں چند روزہ ہیں مگر اندیکھی چیزیں  ابد ی ہیں۔

 
رکوع ۵

	(۱) کیونکہ ہم جانتے  ہیں کہ  جب ہمارا خیمہ کا گھر جو زمین پر ہے  گرایا جائے  گا توہم کو پروردگار کی طرف سے آسمان پر ایک ایسی عمارت ملے  گی جو ہاتھ کا  بنا ہوا گھر نہیں بلکہ ابدی ہے۔(۲) چنانچہ  ہم اس میں کراہتے  ہیں اور بڑی آرزو رکھتے  ہیں کہ اپنے  آسمانی گھر سے  ملبس ہو جائیں۔ (۳) تاکہ  ملبس ہونے  کے  باعث  ننگے  نہ پائے  جائیں۔ (۴) کیونکہ  ہم اس خیمہ  میں رہ کر بوجھ کے  مارے کراہتے  ہیں۔اس لئے  نہیں  کہ یہ لباس  اتارنا چاہتے  ہیں بلکہ اس پر اور پہننا چاہتے  ہیں  تاکہ وہ جو فانی ہے  زندگی  میں غرق ہو جائے۔ (۵)اور جس نے  ہم کو اسی بات کے  لئے تیار کیا وہ پروردگار ہیں  اور انہوں نے  ہمیں روح بیعانہ  میں دیا۔ (۶) پس ہمیشہ ہماری خاطر  جمع رہتی ہے  اور یہ جانتے  ہیں کہ  جب تک ہم بدن کے  وطن میں ہیں  پروردگار کے  ہاں سے  جلاوطن ہیں۔(۷) کیونکہ ہم ایمان پر چلتے ہیں  نہ کہ آنکھوں دیکھے  پر۔(۸) غرض ہماری خاطر جمع  ہے  اور ہم کو بدن کے  وطن سے جدا ہو کر پروردگار کے  وطن میں رہنا زیادہ منظور ہے۔ (۹) اسی واسطے ہم یہ  حوصلہ رکھتے  ہیں وطن  میں ہوں خواہ جلاوطن اس کو خوش کریں۔(۱۰) کیونکہ ضرور ہے  کہ  سیدنا مسیح کے  تخت  عدالت کے  سامنے جا کر ہم سب کا حال ظاہر کیا جائے تاکہ ہر شخص  اپنے  ان کاموں کا بدلہ پائے  جو اس نے  بدن کے  وسیلے  سے  کئے  ہوں۔ خواہ بھلے  ہوں خواہ بُرے۔
سیدنا عیسیٰ مسیح کے  ذریعے  پروردگارِ عالم کے  ساتھ دوستی 
	(۱۱) پس ہم پروردگار کے  خوف کو جان کر آدمیوں کو سمجھاتے  ہیں اور رب العالمین پر ہمارا حال ظاہر ہے  اور مجھے  امید ہے  کہ تمہارے  دلوں پر بھی ظاہر ہوا ہو گا۔(۱۲) ہم پھر اپنی نیک نامی تم پر نہیں جتاتے  بلکہ ہم اپنے  سبب  سے  تم کو فخر کرنے  کا موقع دیتے  ہیں تاکہ تم ان کو جواب دے  سکو جو ظاہر پر فخر کرتے  ہیں اور باطن پر نہیں۔ (۱۳)اگر ہم بے  خود ہیں تو پروردگارِ عالم کے  واسطے  ہیں اور اگر ہوش میں ہیں تو تمہارے  واسطے۔ (۱۴) کیونکہ سیدنا مسیح کی محبت ہم کو مجبور کر دیتی ہے  اس لئے  ہم یہ سمجھتے  ہیں کہ جب ایک سب کے  واسطے قربان ہوئے  تو سب مر گئے۔(۱۵) اور وہ اس لئے  سب کے و اسطے  قربان ہوئے  کہ جو جیتے  ہیں وہ آگے  کو اپنے  لئے  نہ جئیں بلکہ  اس کے  لئے  جو ان سب کے  واسطے  قربان ہوئے  اور پھر جی اٹھے۔(۱۶) پس اب سے  ہم کسی کو جسم کی حیثیت  سے  نہ پہچانیں گے۔ہاں اگرچہ سیدنا مسیح کو بھی جسم کی حیثیت  سے  جانا تھا مگر اب سے نہیں جانیں گے۔(۱۷) اس لئے  اگر کوئی سیدنا مسیح میں ہے  تو وہ نیا مخلوق ہے۔ پرانی چیزیں  جاتی رہیں۔ دیکھو  وہ نئی ہو گئیں۔ (۱۸) اور سب چیزیں  پروردگار کی طرف سے  ہیں  جنہوں نے  سیدنا مسیح کے  وسیلہ سے  اپنے  ساتھ ہمارا میل ملاپ کر لیا اور میل ملاپ کی خدمت  ہمارے  سپرد کی۔(۱۹) مطلب یہ ہے  کہ پاک پروردگار نے  سیدنا مسیح میں ہو کر اپنے  ساتھ دنیا کا میل ملاپ کر لیا اور ان کی تقصیروں کو ان کے  ذمہ نہ لگایا اور اس نے  میل ملاپ کا پیغام ہمیں سونپ دیا ہے۔ 
	(۲۰) پس ہم سیدنا مسیح کے  ایلچی ہیں۔گویا ہمارے  وسیلہ سے  پروردگار التماس کرتے  ہیں۔ ہم سیدنا مسیح کی طرف سے منت کرتے  ہیں کہ پروردگار سے  میل ملاپ کر لو۔(۲۱)جو گناہ سے  واقف نہ تھے  انہیں ہی پروردگار نے  ہمارے  واسطے  گناہ ٹھہرایا تاکہ ہم ان میں ہو کر پروردگار کی سچائی ہو جائیں۔


رکوع ۶

	(۱)اور ہم جو اس کے  ساتھ کام میں شریک ہیں یہ بھی التماس کرتے  ہیں کہ  پروردگار کی مہربانی جو تم پر ہوئی بے  فائدہ  نہ رہنے  دو۔(۲) کیونکہ وہ فرماتے  ہیں کہ  
		میں نے  قبولیت  کے وقت تمہاری سن لی 
		اور نجات کے  دن تمہاری مدد کی۔
دیکھو اب قبولیت کا وقت ہے۔ دیکھو یہ نجات کا دن ہے۔(۳) ہم کسی بات میں ٹھوکر کھانے  کا کوئی موقع نہیں دیتے  تاکہ ہماری خدمت پر حرف نہ آئے۔(۴) بلکہ  پروردگار کے  خادموں کی طرح ہر بات سے  اپنی خوبی ظاہر کرتے  ہیں۔ بڑے  صبر سے  مصیبت سے  ، احتیاج سے  ، تنگی سے۔(۵) کوڑے  کھانے  سے۔ قید ہونے  سے۔ ہنگاموں سے۔ محنتوں سے۔ بیداری سے  ،فاقوں سے۔(۶) پاکیزگی سے۔علم سے۔تحمل  سے۔ مہربانی  سے  روح ِ پاک سے۔ بے  ریا محبت ہے۔ (۷)کلام  ِ حق سے پروردگار کی قدرت سے۔ سچائی کے ہتھیاروں کے  وسیلہ سے  جو دہنے  بائیں ہیں۔(۸) عزت اور بے  عزتی کے  وسیلہ سے۔ بدنامی اور نیک نامی کے  وسیلہ سے  گو گمراہ کرنے  والے  معلوم ہوتے  ہیں پھر بھی سچے  ہیں۔(۹) گم ناموں کی مانند ہیں تو بھی مشہور ہیں۔ مرتے  ہوؤں کی مانند ہیں مگر دیکھو جیتے  ہیں۔مار کھانے  والوں کی مانند ہیں مگر جان سے  مارے  نہیں جاتے۔(۱۰) غمگینوں کی مانند ہیں لیکن ہمیشہ خوش رہتے  ہیں۔کنگالوں کی مانند ہیں مگر بہتیروں کو دولت مند کر دیتے ہیں۔  ناداروں کی مانند ہیں تو بھی سب کچھ رکھتے  ہیں۔ 
	(۱۱) اے  اہل ِ کرنتھیو! ہم نے  تم سے  کھل کر باتیں کیں اور ہمارا دل تمہاری طرف سے  کشادہ ہو گیا۔ (۱۲) ہمارے  دلوں میں تمہارے  لئے  تنگی نہیں مگر تمہارے  دلوں میں تنگی ہے۔ (۱۳) پس میں فرزند جان کر تم سے  کہتا ہوں کہ تم بھی اس کے  بدلہ میں کشادہ دل ہو جاؤ۔
بُت پرست معاشرہ کے  خلاف انتباہ 
	(۱۴) بے  ایمانوں کے  ساتھ ناہموار جوئے  میں نہ جتو کیونکہ  سچائی اور بے  دینی میں کیا میل جول؟ یا روشنی اور تاریکی  میں کیا شراکت ؟ (۱۵)سیدنا مسیح کو بلیعال کے  ساتھ کیا موافقت ؟ یا ایماندار کا بے  ایمان سے  کیا واسطہ ؟ 
(۱۶) اور پروردگارِ عالم  کے  مقدس کو بتوں سے  کیا مناسبت ہے ؟ کیونکہ ہم زندہ پروردگار کا مقدس ہیں۔ چنانچہ پروردگار نے  فرمایا ہے  کہ میں ان میں بسوں گا اور ان میں چلوں پھروں گا اور میں ان کا پروردگار  ہوں گا اور وہ میری امت ہوں گے۔اس واسطے  پروردگار  فرماتے  ہیں کہ 
		ان میں سے  نکل کر الگ رہو 
		اور ناپاک چیز کو نہ  چھوؤ
		تو میں تم کو قبول کر لوں گا۔
		(۱۸) اور تمہارا پروردگار ہوں گا 
		اور تم میری  آل ہو گے۔
یہ پروردگار قادرِ مطلق کا ارشاد ہے۔


رکوع ۷

	(۱) پس اے  عزیزو! چونکہ ہم سے  ایسے  وعدے کئے  گئے  آؤ ہم اپنے  آپ کو ہر طرح کی جسمانی اور روحانی آلودگی سے  پاک کریں اور پروردگار کے  خوف کے  ساتھ پاکیزگی کو کمال تک پہنچائیں۔
	(۲)ہم کو اپنے  دل میں جگہ دو۔ ہم نے  کسی سے  بے  انصافی نہیں کی۔ کسی کو نہیں بگاڑا۔ کسی سے  دغا نہیں کی۔(۳) میں تمہیں  مجرم ٹھہرانے  کے  لئے  یہ نہیں کہتا ہوں کیوں کہ پہلے  کہہ ہی چکا ہوں کہ تم ہمارے  دلوں  میں ایسے  بس گئے  ہو کہ ہم تم ایک ساتھ مریں اور جئیں۔(۴) میں تم سے  بڑی دلیری  کے  ساتھ باتیں کرتا ہوں۔ مجھے  تم پر بڑا فخر ہے۔ مجھ کو پوری تسلی ہو گئی ہے۔ جتنی مصیبتیں  ہم پر آتی ہیں ان سب میں  میرا دل خوشی سے  بھر جاتا ہے۔ 
	(۵) کیونکہ  جب ہم مکدنیہ میں آئے  اس وقت بھی ہمارے  جسم کو چین نہ ملا  بلکہ ہر طرف سے  مصیبت  میں گرفتار  رہے۔ باہر لڑائیاں تھیں۔ اندر دہشتیں۔(۶) تو بھی عاجزوں  کو تسلی بخشنے  والے  یعنی پروردگارِ عالم نے  ططس کے  آنے  سے  ہم کو تسلی بخشی۔ (۷) اور نہ صرف اس کے  آنے  سے  بلکہ  اس کی اس تسل سے  بھی جو اس کو تمہاری طرف سے  ہوئی اور اس نے  تمہارا اشتیاق۔ تمہارا غم اور تمہارا  جوش جو میری  بابت تھا ہم سے  بیان کیا جس سے  میں اور بھی خوش ہوا۔(۸) گو میں نے  تم کو اپنے  خط سے  غمگین کیا مگر اس سے  پچھتاتا نہیں۔ اگرچہ پہلے  پچھتاتا تھا چنانچہ  دیکھتا ہوں کہ اس خط سے  تم کو غم ہوا۔ گو تھوڑے  ہی عرصہ تک رہا۔(۹) اب میں اس لئے  خوش نہیں ہوں کہ تم کو غم ہوا بلکہ  اس لئے  کہ تمہارے غم کا انجام توبہ ہوا کیونکہ  تمہارا غم خدا پرستی کا تھا تاکہ تم کو ہماری طرف سے  کسی طرح کا نقصان نہ ہو۔(۱۰) کیونکہ خدا پرستی  کا غم ایسی  توبہ پیدا کرتا ہے جس کا انجام موت ہے  اور اس سے  پچھتانا نہیں پڑتا  مگر دنیا کا غم موت پیدا کرتا ہے۔(۱۱) پس دیکھو  اسی بات  نے  کہ تم خدا پرستی  کے  طور پر غمگین ہوئے  تم میں کس قدر سرگرمی اور عذر اور خفگی اور خوف اور اشتیاق  اور جوش  اور انتقام پیدا کیا۔ تم نے  ہر طرح سے  ثابت کر دکھایا کہ تم اس امر میں بری ہو۔ (۱۲) پس اگرچہ میں نے  تم کو  لکھا تھا مگر نہ اس کے  باعث  لکھا جس نے  بے  انصافی  کی اور نہ اس کے  باعث جس پر بے  انصافی ہوئی بلکہ  اس لئے  کہ تمہاری سرگرمی جو ہمارے  واسطے  ہے  رب العالمین کے  حضور تم پر ظاہر ہو جائے۔ (۱۳) اسی لئے  ہم کو تسلی ہوئی ہے  اور ہماری  اس تسلی میں ہم کو ططس کی خوشی  کے  سبب  سے  اور بھی زیادہ  خوشی ہوئی کیونکہ تم سب کے  باعث  اس کی روح پھر تازہ ہو گئی۔ (۱۴) اور اگر میں  نے  اس کے  سامنے تمہاری بابت کچھ فخر کیا تو شرمندہ  نہ ہوا  بلکہ  جس طرح ہم نے  سب باتیں  تم سے  سچائی سے  کہیں  اسی طرح  جو فخر  ہم نے  ططس  کے  سامنے  کیا وہ بھی سچ نکلا۔(۱۵) اور جب اس کو تم سب کی فرمانبرداری یاد آتی ہے  کہ تم کس طرح ڈرتے  اور کانپتے  ہوئے اس سے ملے  تو اس کی دلی محبت  تم سے  اور بھی زیادہ ہوتی جاتی ہے۔ (۱۶) میں خوش ہوں کہ  ہر بات میں تمہاری طرف سے  میری خاطر جمع ہے۔


رکوع ۸

	(۱) اب اے  دینی بھائیو! ہم تم کو پروردگار ِ عالم کی اس مہربانی کی خبر دیتے  ہیں جو مکدنیہ  کی جماعتوں پر ہوا ہے۔ (۲) کہ مصیبت  کی بڑی آزمائش  میں ان کی بڑی خوشی اور سخت  غریبی نے  ان کی سخاوت  کو حد سے  زیادہ کر دیا۔(۳) اور میں گواہی دیتا ہوں کہ انہوں نے مقدور کے  موافق  بلکہ مقدورسے  بھی زیادہ  اپنی خوشی سے  دیا(۴) اور اس خیرات  اور مقدسوں کی خدمت  کی شراکت  کی بابت  ہم سے  بڑی  منت کے  ساتھ درخواست کی۔(۵) اور ہماری امید کے  موافق ہی نہیں  دیا بلکہ  اپنے  آپ کو پہلے آقا و مولا سیدنا مسیح کے  اور پھر رضائے  الہٰی سے  ہمارے  سپرد کیا۔(۶) اس واسطے ہم نے  ططس  کو نصیحت  کی کہ جیسے اس نے  پہلے شروع  کیا تھا ویسے  ہی تم میں اس خیرات کے  کام کو پورا بھی کرے۔(۷) پس جیسے  تم ہر بات میں ایمان اور کلام اور علم اور پوری سرگرمی اور اس محبت  میں جو ہم سے  رکھتے  ہو سبقت  لے  گئے  ہو ویسے  ہی اس خیرات  کے  کام میں بھی سبقت لے  جاؤ۔ (۸) میں حکم کے  طور پر نہیں کہتا بلکہ  اس لئے  کہ اوروں کی سرگرمی سے  تمہاری محبت  کی سچائی کو آزماؤں۔(۹) کیونکہ تم  ہمارے  آقا و مولا سیدنا عیسیٰ مسیح کی مہربانی کو جانتے  ہو کہ وہ اگرچہ  دولت مند تھے  مگر تمہاری  خاطر غریب بن گئے تاکہ تم  ان کی غریبی  کے  سبب سے  دولت مند ہو جاؤ۔ (۱۰) اور میں اس امر میں  اپنی رائے دیتا ہوں کیونکہ  یہ تمہارے لئے  مفید  ہے  اس لئے کہ تم پچھلے  سال سے  نہ صرف اس کام میں بلکہ  اس کے  ارادہ  میں بھی اول تھے۔(۱۱) پس اب اس کام کو پورا بھی کرو تاکہ  جیسے  تم ارادہ کرنے  میں مستعد  تھے  ویسے  ہی  مقدور کے  موافق  تکمیل  بھی کرو۔(۱۲) کیونکہ  اگر نیت ہو تو خیرات  اس کے  موافق  مقبول ہو گی جو آدمی کے  پاس ہے  نہ اس کے  موافق  جو اس کے  پاس نہیں۔(۱۳) یہ نہیں کہ اوروں کو آرام ملے اور تم کو تکلیف  ہو۔(۱۴)بلکہ برابری  کے  طور پر  اس وقت تمہاری دولت  سے  ان کی کمی پوری ہوتا کہ  ان کی  دولت سے  بھی تمہاری کمی پوری ہو اور اس طرح برابر ی ہو جائے۔ (۱۵)چنانچہ لکھا ہے  کہ جس نے  بہت جمع کیا ا س کا کچھ زیادہ نہ نکلا اور جس نے  تھوڑ ا جمع کیا اس کا کچھ کم نہ نکلا۔ 


ططس اور اس کے  ساتھی 
	(۱۶) پروردگار کا شکر ہے  جو ططس  کے  دل میں تمہارے واسطے  ویسی ہی سرگرمی پیدا کرتے ہیں۔ (۱۷) کیونکہ  اس نے  ہماری نصیحت  کو مان لیا بلکہ بڑا سرگرم ہو کر اپنی خوشی سے  تمہاری طرف روانہ ہوا۔(۱۸) اور ہم نے  اس کے  ساتھ اس بھائی  کو بھیجا جس کی تعریف  خوشخبری کے  سبب سے  تمام جماعتوں میں ہوتی ہے۔(۱۹) اور صرف یہی نہیں بلکہ  وہ جماعتوں کی طرف سے  اس خیرات کے  بارے  میں  ہمارا ہمسفر مقرر ہوا اور ہم یہ خدمت اس لئے  کرتے  ہیں کہ پروردگارِ عالم کی بزرگی اور ہمارا شوق ظاہر ہو۔(۲۰) اور ہم بچتے  رہتے  ہیں کہ جس بڑی خیرات کے  بارے  میں  خدمت کرتے  ہیں اس کی بابت  کوئی ہم پر حرف نہ لائے۔(۲۱) کیونکہ ہم ایسی  چیزوں کی تدبیر  کرتے  ہیں جونہ صرف پروردگار کے  نزدیک  بھلی  ہیں بلکہ  آدمیوں کے  نزدیک  بھی۔ (۲۲) اور ہم نے  ان کے  ساتھ اپنے  اس بھائی کو بھیجا ہے  جس کو ہم نے  بہت سی باتوں  میں بارہا آزما کر سرگرم پایا ہے  مگر چونکہ  اس کو تم پر بڑا بھروسا ہے  اس لئے  اب بہت زیادہ سرگرم ہے۔(۲۳) اگر کوئی ططس کی بابت  پوچھے  تو وہ میرا شریک اور تمہارے  واسطے  میرا ہم خدمت ہے۔ اگر ہمارے  بھائیوں کی بابت  پوچھا جائے  تو وہ جماعتوں کے  قاصد اور سیدنا مسیح کی بزرگی ہیں۔(۲۴) پس اپنی محبت  اور ہمارا وہ فخر  جو تم پر ہے  جماعتوں کے  روبرو  ان پر ثابت کرو۔


رکوع ۹

	(۱) جو خدمت  پارساؤں کے  واسطے  کی جاتی ہے  اس کی بابت  مجھے  تم کو لکھنا فضول ہے۔ (۲)کیونکہ  میں تمہارا شوق جانتا ہوں جس کے  سبب سے  مکدنیہ کے  لوگوں کے  آگے  تم پر فخر کرتا ہوں کہ اخیہ کے  لوگ پچھلے  سال سے  تیار ہیں اور تمہاری سرگرمی  نے  اکثر لوگوں کو ابھارا۔ (۳) لیکن میں نے بھائیوں کو اس لئے  بھیجا کہ ہم جو فخر اس بارے  میں تم پر کرتے  ہیں وہ بے  اصل نہ ٹھہرے  بلکہ تم میرے  کہنے  کے  موافق تیار رہو۔(۴) ایسا نہ ہو کہ اگر مکدنیہ کے  لوگ میرے  ساتھ آئیں اور تم کو تیار نہ پائیں تو ہم (یہ  نہیں کہتے  ہیں کہ تم) اس بھروسے  کے  سبب سے  شرمندہ ہوں۔(۵) اس لئے  میں نے  بھائیوں سے  یہ  درخواست  کرنا ضرور سمجھا کہ وہ پہلے سے  تمہارے  پاس جا کر تمہاری موعود بخشش کو پیشتر سے  تیار کر رکھیں  تاکہ وہ بخشش کی طرح  تیار رہے  نہ کہ زبردستی کے  طور پر۔
	(۶) لیکن بات یہ ہے  کہ  جو تھوڑا بوتا ہے  وہ تھوڑا کاٹے  گا اور جو بہت  بوتا ہے  وہ مصیبت کاٹے  گا۔(۷) جس قدر ہر ایک  نے  اپنے  دل میں ٹھہرایا اسی قدر دے  نہ دریغ کر کے  اور نہ لاچاری سے  کیونکہ  پروردگار خوشی سے  دینے  والے  کو عزیز رکھتے  ہیں۔ (۸) اور پروردگار تم پر طرح کی مہربانی کثرت سے  کر سکتے  ہیں تاکہ  تم کو  ہمیشہ  ہر چیز کافی طور پر ملا کرے  اور ہر نیک کام کے  لئے  تمہارے  پاس بہت کچھ موجود رہا کرے۔ (۹) چنانچہ  لکھا ہے  کہ 
			اس نے  بکھیرا ہے۔ اس نے  کنگالوں کو دیا ہے۔
			اس کی سچائی  ہمیشہ تک باقی رہے  گا۔ 
(۱۰) پس جو بونے  والے  کے  لئے  بیج اور کھانے  کے لئے  روٹی بہم پہنچاتا ہے  وہی تمہارے  لئے  بیج بہم پہنچائے  گا اور اس میں ترقی دے  گا اور تمہاری سچائی کے  پھلوں کو بڑھائے  گا۔ (۱۱) اور تم ہر چیز  کو افراط سے  پاکر سب طرح کی سخاوت  کرو گے جو ہمارے  وسیلہ سے  رب العالمین کی شکر گزاری کا باعث ہوتی ہے۔(۱۲) کیونکہ  اس خدمت  کے  انجام دینے  سے  نہ صرف  پارساؤں کی احتیاجیں رفع ہوتی ہیں بلکہ بہت لوگوں کی طرف سے  پروردگار کی بڑی شکر گزاری ہوتی ہے۔(۱۳) اس لئے  کہ جو نیت  اس خدمت سے  ثابت ہوئی اس کے  سبب سے  وہ پروردگار کی تمجید کرتے ہیں  کہ تم سیدنا مسیح کی خوشخبری کا اقرار کر کے  اس پر تابع داری سے  عمل کرتے  ہو اور ان کی اور سب لوگوں کی مدد کرنے  میں سخاوت کرتے  ہو۔(۱۴) اور وہ تمہارے  لئے  دعا کرتے  ہیں اور تمہارے  مشتاق ہیں اس لئے  کہ تم پر پروردگار کی بڑی ہی مہربانی ہے۔(۱۵) شکر پروردگارِ عالم کا ان کی بخشش پر جو بیان سے  باہر ہے۔ 


رکوع ۱۰

	(۱) میں پولوس رسول جو تمہارے  روبرو عاجز اور پیٹھ پیچھے  تم پر دلیر ہوں سیدنا مسیح کا حلم اور نرمی یاد دلا کر خود تم سے  التماس کرتا ہوں۔(۲) بلکہ منت کرتا ہوں کہ  مجھے حاضر ہو کر  اس بے  باکی  کے  ساتھ  دلیر نہ ہو نا پڑے  جس سے  میں بعض لوگوں پر دلیر ہونے  کا قصد رکھتا ہوں جو ہمیں  یوں سمجھتے  ہیں کہ ہم جسم کے  مطابق زندگی  گزارتے  ہیں۔(۳) کیونکہ  ہم اگرچہ جسم میں زندگی گزارتے  ہیں کہ مگر جسم کے  طور پر لڑتے نہیں۔(۴) اس لئے  کہ ہماری لڑائی  کے  ہتھیار  جسمانی نہیں بلکہ  اللہ  و تبارک تعالی کے  نزدیک  قلعوں کے  ڈھا دینے  کے  قابل ہیں۔(۵)چنانچہ ہم تصورات  اور ہر ایک  اونچی چیز کو جو پروردگار کی پہچان  کے  برخلاف سر اٹھائے  ہوئے  ڈھا دیتے  ہیں اور ہر ایک  خیال کو قید کر کے  سیدنا مسیح کا فرمانبردار بنا دیتے  ہیں۔(۶) اور ہم  تیار ہیں  کہ جب تمہاری  فرمانبرداری  پوری ہو تو ہر طرح  کی نا فرمانی  کا بدلہ لیں۔(۷) تم تو ان چیزوں پر نظر کرتے  ہو جو آنکھوں کے  سامنے  ہیں۔ اگر کسی کو اپنے  آپ پر یہ بھروسا ہے  کہ سیدنا مسیح کا ہے  تو اپنے  دل میں یہ بھی سوچ لے  کہ جیسے  کہ وہ سیدنا مسیح کا ہے  ویسے  ہی  ہم بھی ہیں۔(۸) کیونکہ  اگر میں اس اختیار پر کچھ زیادہ فخر  بھی کروں جو پروردگار نے  تمہارے  بنانے  کے لئے دیا ہے  نہ کہ بگاڑنے  کے  لئے تو میں شرمندہ نہ ہوں گا۔(۹) یہ میں  اس لئے  کہتا ہوں کہ خطوں کے  ذریعے سے  تم کو ڈرانے  والا نہ ٹھہروں۔(۱۰) کیونکہ کہتے  ہیں کہ اس کے  خط تو البتہ موثر اور زبردست ہیں لیکن  جب خود موجود ہوتا ہے  تو کمزور سا معلوم ہوتا ہے  اور اس کی تقریر  لچر ہے۔(۱۱)پس ایسا کہنے  والا سمجھ رکھے  کہ جیسا پیٹھ پیچھے  خطوں میں ہمارا  کلام ہے  ویسا ہی موجودگی کے  وقت ہمارا کام بھی ہو گا۔(۱۲)کیونکہ ہماری یہ جرات نہیں کہ  اپنے  آپ کو ان چند شخصوں میں شمار کریں یا ان سے  کچھ نسبت  دیں جو  اپنی نیک  نامی جتاتے  ہیں لیکن وہ خود اپنے آپ کو آپس میں  وزن کر کے  اور اپنے  آپ کو ایک دوسرے  سے نسبت  دے  کرنا دان ٹھہرتے  ہیں۔ (۱۳) لیکن ہم اندازہ سے  زادہ فخر نہ کریں گے  بلکہ  اسی علاقہ کے  اندازہ کے  موافق  جو پروردگار نے ہمارے  لئے  مقرر کیا ہے۔ جس میں تم بھی آ گئے  ہو۔(۱۴) کیونکہ ہم اپنے آپ کو حد سے زیادہ نہیں  بڑھاتے  جیسے  کہ  تم تک نہ پہنچنے  کی صورت میں ہو تا بلکہ  ہم سیدنا مسیح کی خوشخبری دیتے  ہوئے  تم تک پہنچ گئے  تھے۔ (۱۵) اور ہم اندازہ  سے  زیادہ نہیں  اوروں کی محنتوں پر فخر کرتے  لیکن امید وار ہیں کہ جب تمہارے ایمان میں ترقی ہو تو ہم تمہارے  سبب سے  اپنے  علاقہ  کے  موافق  اور بھی بڑھیں۔(۱۶) تاکہ  تمہاری  سرحد سے  پرے  خوشخبری پہنچا دیں نہ کہ غیر  کے  علاقہ میں بنائی چیزوں  پر فخر کریں۔(۱۷) غرض  جو فخر کرے  وہ پروردگار  پر فخر کرے۔(۱۸)کیونکہ  جو اپنی نیک  نامی جتاتا ہے  وہ مقبول نہیں بلکہ  جس کو پروردگار نیک نام ٹھہراتے  ہے  وہی مقبول ہے۔ 


رکوع ۱۱

	(۱) کاش کہ تم میری  تھوڑی سے  بیوقوفی کی برداشت  کر سکتے  !ہاں  تم میری  برداشت کرتے  تو ہو۔ (۲) مجھے  تمہاری بابت  پروردگار کی سی غیرت ہے  کیونکہ  میں نے  ایک ہی شوہر کے  ساتھ تمہاری نسبت کی ہے  تاکہ تم کو پاک دامن کنواری کی مانند سیدنا مسیح کے  پاس حاضر کروں۔(۳)لیکن میں ڈرتا ہوں۔کہیں ایسا نہ ہو کہ جس طرح سانپ نے ا پنی مکاری سے بی بی حوا کو بہکایا اسی طرح تمہارے خیالات  بھی اس خلوص اور پاک دامنی سے  ہٹ جائیں جو سیدنا مسیح کے  ساتھ ہونی چاہیے۔ (۴) کیونکہ  جو آتا ہے  اگر وہ کسی  دوسرے  عیسیٰ کی تبلیغ کرتا ہے  جس کی ہم نے  تبلیغ  نہیں کی یا کوئی اور روح تم کو ملتی ہے  جو نہ ملی تھی یا دوسری خوشخبری ملی جس کو تم نے  قبول نہ کیا تھا تو تمہارا برداشت کرنا بجا ہے۔(۵) میں تو اپنے آپ کو ان افضل رسولوں سے  کچھ کم نہیں سمجھتا۔(۶) اور اگر تقریر میں بے  شعور ہوں تو علم کے  اعتبار سے  تو نہیں بلکہ  ہم نے  اس کو ہر بات میں تمام آدمیوں پر تمہاری خاطر ظاہر کر دیا۔(۷) کیا یہ مجھ سے  خطا ہوئی کہ میں نے  تمہیں  پروردگار کی خوشخبری مفت پہنچا کر  اپنے آپ کو پست کیا تاکہ تم بلند ہو جاؤ؟ (۸) میں نے اور جماعتوں کو لوٹا یعنی  ان سے  اجرت  لی تاکہ  تمہاری خدمت کروں۔(۹) اور جب میں تمہارے  پاس تھا اور حاجت  مند ہو گیا تھا تو بھی میں نے  کسی پر بوجھ نہیں ڈالا کیونکہ  بھائیوں نے  مکدنیہ  سے  آ کر  میر حاجت  کو رفع کر دیا تھا اور میں ہر ایک بات میں تم پر بوجھ ڈالنے  سے  باز رہا  اور رہوں گا۔(۱۰) سیدنا مسیح کی صداقت  کی قسم جو مجھ میں ہے۔اخیہ کے  علاقہ میں کوئی شخص مجھے  یہ فخر کرنے  سے  نہ روکے  گا۔(۱۱) کس واسطے ؟ کیا اس واسطے  کہ میں تم سے محبت نہیں رکھتا ؟ اس کو پروردگار جانتے  ہیں۔(۱۲)لیکن جو کرتا ہوں وہی کرتا رہوں گا تاکہ موقع  ڈھونڈنے  والوں  کو موقع نہ دوں بلکہ جس بات پر وہ فخر کرتے  ہیں اس میں ہم  ہی جیسے نکلیں۔(۱۳) کیونکہ ایسے  لوگ جھوٹے رسول اور دغا بازی سے  کام کرنے  والے  ہیں اور اپنے  آپ کوسیدنامسیح کے  رسولوں  کے  ہم شکل بنا لیتے  ہیں۔(۱۴) اور کچھ عجب نہیں  کیونکہ شیطان بھی اپنے  آپ کو نورانی فرشتہ کا ہم شکل بنا لیتا ہے۔(۱۵) پس اگر اس کے  خادم بھی سچائی  کے  خادموں کے  ہم شکل  بن جائیں تو کچھ بڑی بات نہیں لیکن ان کا انجام ان کے  کاموں کے  موافق ہو گا۔ 
	(۱۶) میں پھر کہتا ہوں کہ  مجھے  کوئی بیوقوف نہ سمجھے  ورنہ بیوقوف ہی سمجھ کر مجھے  قبول کرو تاکہ میں بھی تھوڑا سا فخر کروں۔(۱۷) جو کچھ میں کہتا ہوں اور پروردگار کے  طور نہیں بلکہ گویا بیوقوفی سے  اور اس جرات سے  کہتا ہوں جو فخر  کرنے  میں ہوتی ہے۔(۱۸) جہاں اور بہتیرے جسمانی طور پر فخر کرتے  ہیں میں بھی  کروں گا۔(۱۹) کیونکہ تم عقل  مند ہو کر خوشی سے  بیوقوفوں کی برداشت کرتے  ہو۔(۲۰) جب کوئی تمہیں  غلام بناتا ہے یا کھا جاتا ہے  یاپھنسالیتا ہے  یا اپنے  آپ کو  بڑا بناتا ہے یا تمہارے  منہ پر طمانچے مارتا ہے  تو تم  برداشت کر لیتے  ہو۔(۲۱) میرا یہ کہنا ذلت ہی کے  طور پر  سہی کہ ہم کمزور  سے  تھے  مگر جس  جس کسی بات میں کوئی دلیر ہے  (اگرچہ یہ کہنا بیوقوفی ہے  )میں بھی دلیر ہوں۔ (۲۲) کیا وہی عبرانی ہیں؟ میں بھی ہوں۔کیا وہی اسرائیلی ہیں؟ میں بھی ہوں۔کیا وہی آلِ ابراہیم سے  ہیں؟ میں بھی ہوں۔(۲۳) کیا وہی سیدنا مسیح کے  خادم  ہیں؟ (میرا یہ کہنا دیوانگی ہے  )میں زیادہ تر ہوں۔ محنتوں میں زیادہ۔ قید میں زیادہ۔ کوڑے  کھانے  میں حد سے  زیادہ۔ بارہا موت کے  خطروں میں رہا ہوں۔(۲۴) میں نے  یہودیوں سے  پانچ بار ایک کم چالیس چالیس کوڑے  کھائے۔ (۲۵) تین بات بینت لگے۔ایک بار سنگسار کیا گیا۔ تین مرتبہ جہاز ٹوٹنے کی بلا میں پڑا۔ ایک رات دن سمند میں کاٹا۔(۲۶) میں بارہا سفر میں۔ دریاؤں کے  خطروں  میں۔ ڈاکوؤں کے  خطروں میں۔ سمندر  کے  خطروں میں۔ جھوٹے بھائیوں کے  خطروں میں۔ (۲۷) محنت اور مشقت  میں۔ بارہا بیداری کی حالت میں۔ بھوک اور پیاس کی مصیبت  میں۔ بارہا فاقہ کشی میں۔ سردی اور ننگے پن کی حالت میں رہا ہوں۔ (۲۸) اور باتوں کے  علاوہ جن کا میں ذکر نہیں کرتا سب جماعتوں کی فکر مجھے  ہر روز آد باقی ہے۔(۲۹) کس  کی کمزوری سے  میں کمزور نہیں ہوتا؟ کس کے  ٹھوکر کھانے  سے  میرا دل نہیں دکھتا ؟ (۳۰) اگر فخر ہی کرنا ضرور ہے  تو ان باتوں پر فخر کروں گا جو میری  کمزوری سے  متعلق ہیں۔(۳۱) سیدنا عیسیٰ کے  پروردگار کی ابد تک حمد ہو وہ جانتے  ہیں کہ میں جھوٹ نہیں کہتا۔(۳۲) دمشق میں اس حاکم نے  جو بادشاہ ارتاس کی طرف سے  تھا میرے  پکڑنے  کے  لئے  دمشقیوں کے  شہر پر پہرا بٹھا رکھا تھا۔(۳۳) پھر میں ٹوکرے  میں کھڑکی کی راہ دیوار پر سے  لٹکا دیا گیا اور میں  اس کے  ہاتھوں سے بچ گیا۔


رکوع ۱۲

	(۱)مجھے  فخر کرنا ضرور ہوا اگرچہ مفید نہیں۔ پس جو وحی اور کشف پروردگار کی طرف سے  عنایت ہوئے  ان کا میں ذکر کرتا ہوں۔ (۲) میں سیدنا مسیح میں  ایک شخص کا جانتا ہوں چودہ برس ہوئے  کہ وہ یکایک تیسرے  آسمان تک اٹھا لیا گیا۔ نہ مجھے  یہ معلوم کہ بدن سمیت  نہ یہ معلوم کہ بغیر بدن کے۔ یہ پروردگار کو معلوم ہے۔ (۳) اور میں یہ بھی جانتا ہوں کہ اس شخص نے  (بدن سمیت  یا بغیر بدن کے  یہ مجھے  معلوم نہیں  پروردگار کو معلوم ہے  )۔ (۴) یکایک بہشت میں پہنچ کر ایسی باتیں سنیں جو کہنے  کی نہیں اور جن کا کہنا آدمی کو روا نہیں۔(۵) میں ایسے  شخص پر تو فخر کروں گا لیکن اپنے  آپ پر سوا اپنی کمزوریوں کے  فخر نہ کروں گا۔ (۶) اور اگر فخر کرنا چاہوں  بھی تو بیوقوف نہ ٹھہروں گا۔اس لئے  کہ سچ بولوں گا مگر تو بھی باز رہتا ہوں تاکہ کوئی مجھے  اس سے  زیادہ نہ سمجھے  جیسا مجھے  دیکھتا ہے  یا مجھ سے  سنتا ہے۔(۷) اور کشف کی زیادتی کے  باعث میرے  پھول  جانے  کے  اندیشہ سے  میرے  جسم میں کانٹا چبھویا گیا یعنی شیطان کا قاصد تاکہ میرے  مکے  مارے  اور میں پھول نہ جاؤں۔ (۸) اس کے  بارے  میں  ، میں نے  تین بار پروردگار سے  التماس کیا کہ یہ مجھ سے  دور ہو جائے۔ (۹) مگر انہوں نے مجھ سے  فرمایا میری مہربانی تمہارے  لئے  کافی ہے  کیونکہ میری قدرت کمزوری میں پوری ہوتی ہے۔ پس میں بڑی خوشی سے  اپنی کمزوری  پر فخر کروں گا تاکہ سیدنا مسیح کی قدرت مجھ پر چھائی رہے۔(۱۰) اس لئے  میں سیدنا مسیح کی خاطر کمزوری میں، بے  عزتی میں، احتیاج میں۔ ستائے  جانے  میں۔ تنگی میں خوش ہوں  کیونکہ جب میں کمزور ہوتا ہوں اسی وقت زور آور ہوتا ہوں۔ 
اہلِ کرنتھس کی جماعت کے  بارے  فکر مندی 
	(۱۱) میں بیوقوف تو بنا مگر تم ہی نے  مجھے  مجبور کیا کیوں کہ تم کو میری تعریف کرنا چاہیے  تھا اس لئے  کہ میں ان افضل رسولوں سے  کسی بات میں کم نہیں اگرچہ کچھ نہیں ہوں۔ (۱۲) رسول ہونے  کی علامتیں کمال صبر کے  ساتھ نشانوں اور عجیب کاموں اور معجزوں کے  وسیلہ سے  تمہارے  درمیان ظاہر ہوئیں۔(۱۳) تم کون سی بات میں اور جماعتوں سے  کم ٹھہرے  بجز  اس کے  کہ میں نے  تم پر بوجھ نہ ڈالا؟ میری یہ بے  انصافی معاف کرو۔
	(۱۴) دیکھو یہ تیسری بار میں تمہارے  پاس آنے  کے  لئے  تیار ہوں اور تم پر بوجھ نہ ڈالوں گا۔ اس لئے  کہ میں تمہارے  مال کا نہیں بلکہ  تمہارا ہی خواہاں ہوں کہ کیونکہ  لڑکوں کو ماں باپ کے  لئے  جمع کرنا نہیں چاہیے بلکہ ماں باپ کو لڑکوں کے  لئے۔(۱۵) اور میں تمہاری روحوں کے واسطے  بہت خوشی سے  خرچ کروں گا بلکہ خود  بھی خرچ ہو جاؤں گا۔ اگر میں  تم سے  زیادہ  محبت رکھوں تو کیا تم مجھ سے  محبت رکھو گے  ؟ (۱۶) لیکن  ممکن ہے  کہ میں نے خود تم پر بوجھ نہ ڈالا مگر مکار  جو ہوا اس لئے تم کو فریب دے  کرپھنسالیاہو۔(۱۷)بھلا جنہیں  میں نے  تمہارے  پاس بھیجا  کیا ان میں سے  کسی  کی معرفت  دغا کے  طور پر  تم سے  کچھ لے  لیا؟ (۱۸) میں نے  ططس  کو سمجھا کر  اس کے  ساتھ اس بھائی کو بھیجا۔ پس کیا ططس  نے  تم سے  دغا کے  طور پر  کچھ  لیا؟ کیا ہم دونوں  کا چال چلن  ایک ہی روح کی ہدایت  کے  مطابق نہ تھا؟ کیا ہم ایک ہی نقش قدم پر نہ چلے  ؟ 
	(۱۹) تم ابھی تک  یہی سمجھتے  ہو گے  کہ ہم تمہارے سامنے  عذر کر رہے  ہیں۔ ہم تو پروردگار  کو حاضر جان کر سیدنا مسیح  میں بولتے  ہیں اور اے  پیارو ! یہ سب کچھ تمہاری  ترقی کے  لئے  ہے۔(۲۰) کیونکہ میں ڈرتا ہوں کہیں ایسا نہ ہو کہ میں آ کر  جیسا تمہیں  چاہتا ہوں ویسا نہ پاؤں  اور مجھے بھی جیسا تم نہیں چاہتے ویسا ہی  پاؤ کہ تم میں جھگڑا  ، حسد، غصہ ، تفرقے  ، غیب شیخی، اور فساد ہوں۔ (۲۱) اور پھر میں جب آؤں  تو میرا پروردگار  مجھے  تمہارے سامنے  عاجز کرے  اور مجھے  بہتوں کے  لئے  افسوس  کرنا پڑے جنہوں نے پیشتر گناہ کئے  ہیں  اور اس ناپاکی اور حرام کاری اور شہوت  پرستی سے  جو ان سے  سرزد ہوئی توبہ نہیں کی۔


رکوع ۱۳: آخری انتباہ اور سلام

	(۱) یہ تیسری بار میں تمہارے  پاس آتا ہوں۔  دو یا تین گواہوں کی زبان سے  ہر ایک  بات ثابت  ہو جائے  گی۔ (۲) جیسے  میں نے  جب دوسری دفعہ حاضر تھا تو پہلے  سے  کہہ دیا تھا ویسے  ہی اب غیر حاضری میں بھی ان لوگوں سے  جنہوں نے پیشتر گناہ  کئے  ہیں اور ، اور سب لوگوں سے  پہلے  سے  کہہ دیتا ہوں کہ اگر پھر آؤں گا تو در گذر نہ کروں گا۔(۳) کیونکہ تم  اس کی دلیل  چاہتے  ہو کہ سیدنا مسیح مجھ میں بولتے  ہیں اور وہ تمہارے  واسطے  کمزور نہیں بلکہ  تم میں زور آور ہیں۔(۴) ہاں وہ کمزوری کے  سبب سے  مصلوب  کئے  گئے  لیکن پروردگارِ عالم  کی قدرت کے  سبب سے  زندہ ہیں اور ہم بھی ان میں کمزور تو ہیں مگر ان کے  ساتھ پروردگار کی اس قدرت کے سبب سے  زندہ ہوں گے  جو تمہارے  واسطے  ہے۔(۵) تم اپنے  آپ کو آزماؤ کہ ایمان پر ہو یا نہیں۔ اپنے  آپ کو  جانچو۔ کیا تم اپنی بابت  یہ نہیں جانتے  کہ سیدنا عیسیٰ مسیح تم میں ہیں ؟ ورنہ تم نا مقبول ہو۔(۶) لیکن میں امید  کرتا ہوں کہ تم  معلوم کر لو گے  کہ ہم تو نا مقبول نہیں۔(۷) اور ہم پروردگار سے  دعا کرتے  ہیں کہ تم کچھ بدی نہ کرو۔نہ اس واسطے  کہ ہم مقبول معلوم ہوں بلکہ  اس واسطے  کہ تم نیکی  کرو چاہے  ہم نا مقبول ہی ٹھہریں۔(۸) کیونکہ ہم  حق کے  برخلاف  کچھ نہیں  کر سکتے  مگر صرف حق  کے  لئے  کر سکتے  ہیں۔(۹) جب ہم کمزور ہیں اور تم زورآور ہو تو ہم خوش ہیں اور یہ دعا بھی کرتے  ہیں کہ تم کامل بنو۔(۱۰) ا س لئے  میں غیر حاضری میں یہ باتیں لکھتا ہوں کہ حاضر  ہو کر مجھے اس اختیار  کے  موافق  سختی نہ کرنا پڑے  جو پروردگار نے  مجھے  بنانے  کے  لئے  دیا ہے  نہ بگاڑنے  کے  لئے۔
	(۱۱) غرض اے  دینی بھائیو! خوش رہو۔ کامل بنو۔ تسلی رکھو۔ یکدل رہو۔ میل ملاپ رکھو تو پروردگار محبت اور میل ملاپ کا چشمہ تمہارے  ساتھ ہونگے۔(۱۲) آپس میں  پاک بوسہ لے  کرسلام کرو۔ 
	(۱۳)سب مقدس لوگ تم کو سلام کہتے  ہیں۔
	(۱۴) آقا و مولا سیدنا عیسیٰ مسیح کی مہربانی اور پروردگار کی محبت اور روح ِ پاک کی شراکت تم سب کے  ساتھ ہوتی رہے۔



انجیلِ شریف
سورۃِ۹


اہلِ گلتیوں کے  نام حضرتِ پولوس ؑ  کا تبلیغی خط

رکوع
	(۱)رسولِ مقبول پولوس ؑ  کی طرف سے  جو نہ انسانوں کی جانب سے  نہ انسان کے  سبب سے  بلکہ سیدنا عیسیٰ مسیح اور رب العالمین کے  سبب سے  جس نے  سیدنا عیسیٰ مسیح کو زندہ کیا رسول ہوں۔ (۲)اور سب برادرانِ دین کی طرف سے  جو میرے  ساتھ ہیں گلتیہ کی جماعتوں کو۔ 
	(۳)اللہ و تبارک تعالیٰ اور ہمارے  آقا و مولا سیدنا عیسیٰ مسیح کی طرف سے  تمہیں مہربانی اور اطمینان حاصل ہوتا رہے۔ (۴)آپ (یعنی سیدنا عیسیٰ )ہی نے  ہمارے  خطاؤں کے  لئے  اپنے  آپ کو دے  دیا تاکہ ہمارے  رب کی رضا کے  موافق ہمیں اس موجودہ خراب جہان سے چھٹکارا عطا فرمائیں۔ (۵)آپ کی تمجید ابد الاآباد ہوتی رہے۔ آمین۔ 
انجیل شریف کی وحدت
	(۶)میں تعجب کرتا ہوں کہ جس نے  تمہیں سیدنا عیسیٰ مسیح کی مہربانی سے  بلایا ا س سے  تم اس قدر جلد پھر کر کسی اور طرح کی انجیل کی طرف مائل ہونے  لگے۔ (۷)مگر وہ دوسری نہیں البتہ بعض ایسے  ہیں جو تمہیں گھبرا دیتے  ہیں اور سیدنا عیسیٰ مسیح کی انجیل کو بگاڑنا چاہتے  ہیں۔ (۸)لیکن اگر ہم یاآسمان کا کوئی فرشتہ بھی اس انجیل کے  سوا جو ہم نے  تمہیں سنائی کوئی اور انجیل تمہیں سنائے  تو مردود ہو۔ (۹)جیسا ہم پیشتر کہہ چکے  ہیں ویساہی اب میں پھر کہتا ہوں کہ ا س انجیل کے  سوا جو تم نے  قبول کی تھی اگر کوئی اور انجیل سناتا ہے  تو مردود ہے۔ (۱۰)اب میں آدمیوں کو دوست بناتا ہوں یا پروردگارِ عالم کو ؟ کیا آدمیوں کو خوش کرنا چاہتا ہوں ؟ اگر اب تک آدمیوں کو خوش کرتا رہتا تو سیدنا عیسیٰ مسیح کا بندہ نہ ہوتا۔ 


انجیل شریف اللہ و تبارک تعالی ٰ کی طرف سے  ہے  
	(۱۱) اے  بھائیو! میں تمہیں جتائے  دیتا ہوں کہ جو انجیل میں نے  سنائی وہ انسان کی طرف سے  نہیں۔ (۱۲)کیونکہ وہ مجھے  انسان کی طرف سے  نہیں پہنچی اور نہ مجھے  سکھائی گئی بلکہ سیدنا عیسیٰ مسیح کی طرف سے  مجھے  اس کا کشف ہوا۔ (۱۳) چنانچہ یہودی طریق میں جو پہلے  میرا چال چلن تھا تم سن چکے  ہو کہ میں پروردگار کی جماعت کو از حد ستاتا اور تباہ کرتا تھا۔ (۱۴)اور میں یہودی طریق  میں اپنی قوم کے  اکثر ہم عمروں سے  بڑھتا جاتا تھا اور اپنے  بزرگوں کی روایتوں میں نہایت سر گرم تھا۔ (۱۵)لیکن جس پروردگارِ عالم نے  مجھے  میری ماں کے  پیٹ ہی سے  نامزد کر لیا اور اپنی مہربانی سے  بلا لیا جب اس کی یہ رضا ہوئی۔ (۱۶)کہ اپنے  ازلی محبوب کو مجھ پر ظاہر کرے  تاکہ میں مشرکین میں ان کی انجیل سناؤں تو نہ میں نے  گوشت اور خون سے  صلاح لی۔ (۱۷)اور نہ یروشلیم میں ان کے  پاس گیا جو مجھ سے  پہلے  رسول تھے  بلکہ فوراً عرب کو چلا گیا۔ پھر وہاں سے  دمشق کو واپس آیا۔ 
	(۱۸)پھر تین برس کے  بعد حضرت پطرس سے  ملاقات کرنے  کو یروشلیم گیا اور پندرہ دن ان کے  پاس قیام کیا۔ (۱۹)مگر اور صحابہ کرام میں سے  مولا کے  بھائی حضرت یعقوب کے  سوا کسی سے  نہ ملا۔ (۲۰)جو باتیں میں تم کو لکھتا ہوں رب العالمین کو حاضر جان کر کہتا ہوں کہ  وہ جھوٹی نہیں۔ (۲۱) اس کے  بعد میں سوریہ اور کلکیہ کے  علاقوں میں آیا۔ (۲۲)اور یہودیہ کی جماعتیں جو سیدنا عیسیٰ مسیح میں تھیں میری صورت سے  تو واقف نہ تھیں۔ (۲۳)مگر صرف یہ سنا کرتی تھیں کہ جو ہم کو پہلے  ستاتا تھا وہ اب اسی دین کی انجیل سناتا ہے  جسے  پہلے  تباہ کرتا تھا۔ (۲۴)اور وہ میرے  باعث پروردگارِ عالم کی حمد کیا کرتی تھیں۔ 


حضرت پولوس ؑ  اور دیگر صحابہ کرام
	(۱)آخر چودہ برس کے  بعد میں حضرت برنباس کے  ساتھ یروشلیم کو تشریف لے  گیا اور حضرت ططس کو بھی ساتھ لے  گیا۔ (۲)اور میرا جانا کشف کے  مطابق ہوا اور جس انجیل کی مشرکین میں تبلیغ کرتا ہوں وہ ان سے  بیان کی مگر تنہائی میں ان ہی لوگوں سے  جو کچھ سمجھے  جاتے  تھے  تا ایسا نہ ہو کہ میری اس وقت کی یا اگلی دوڑ دھوپ بے  فائدہ ہو جائے۔ (۳) لیکن حضرت ططس بھی میرے  ساتھ تھے  اور یونانی ہیں ختنہ کرانے  پر مجبور نہ کئے  گئے۔ (۴)اور یہ اُن جھوٹے  بھائیوں کے  سبب سے  ہوا جو چھپ کر داخل ہو گئے  تھے  اور چوری سے  گھس آئے  تھے  تاکہ اس آزادی کو جو ہمیں سیدنا عیسیٰ مسیح میں عطا ہوئی ہے  جاسوسوں کے  طور پر دریافت کر کے  ہمیں غلامی میں لائیں۔ (۵)ان کے  تابع رہنا ہم نے  گھڑی بھر بھی منظور نہ کیا تاکہ انجیل کی سچائی تم میں قائم رہے۔ (۶)اور جو لوگ کچھ سمجھے  جاتے  تھے  (خواہ وہ کیسے  ہی تھے  مجھے  اس سے  کچھ واسطہ نہیں۔ پروردگار کسی آدمی کے  طرف دار نہیں )۔ ان سے  جو کچھ سمجھے  جاتے  تھے  مجھے  کچھ حاصل نہ ہوا۔ (۷)لیکن برعکس اس کے  جب انہوں نے  یہ دیکھا کہ  جس طرح اہلِ یہود کو انجیل سنانے  کا کام حضرت پطرس کے  سپرد ہوا اسی طرح مشرکین کو سنانامیرے  سپرد ہوا۔ (۸)( کیونکہ جس نے  اہلِ یہود کی رسالت کے  لئے  حضرت پطرس میں اثر پیدا کیا اسی نے  مشرکین کے  لئے  مجھ میں بھی اثر پیدا کیا)۔ (۹) اور جب انہوں نے اس توفیق  کو معلوم کیا جو مجھے  ملی تھی تو حضرت یعقوب اور حضرت پطرس اور حضرت یحییٰ نے  جو جماعت کے  رکن سمجھے  جاتے  تھے  مجھے  اور حضرت برنباس کو دہنا ہاتھ دے  کر شریک کر لیا تاکہ ہم مشرکین کے  پاس جائیں اور وہ اہلِ یہود کے  پاس۔ (۱۰) اور صرف یہ کہا کہ غریبوں کو یاد رکھنا مگر میں خود ہی اسی کام کی کوشش میں تھا۔ 
	(۱۱)لیکن جب حضرت پطرس انطاکیہ میں تشریف لائے  تو میں نے  روبرو ہو کر ان کی مخالفت کی کیونکہ وہ ملامت کے  لائق تھے۔ (۱۲)اس لئے  کہ حضرت یعقوب کی طرف سے  چند اشخاص کے  آنے  سے  پہلے  تو وہ مشرکین کے  ساتھ کھایا کرتے  تھے  مگر جب وہ آ گئے  تو اہلِ یہود سے  ڈر کر باز رہے  اور کنارہ کیا۔ (۱۳) اور باقی یہودیوں نے  بھی ان کے  ساتھ ہو کر منافقت کی۔ یہاں تک کہ حضرت برنباس بھی ان کے  ساتھ منافقت میں پڑ گئے۔ (۱۴)جب میں نے دیکھا کہ وہ انجیل کی سچائی کے  موافق سیدھی چال نہیں چلتے  تو میں نے  سب کے  سامنے  حضرت پطرس سے  کہا جب آپ باوجود یہودی ہونے  کے  مشرکین کی طرح زندگی گزارتے  ہیں نہ کہ یہودیوں کی طرح تو مشرکین کو یہودیوں کی طرح چلنے  پر کیوں مجبور کرتے  ہیں ؟
ایمان سے  نجات
	(۱۵)گو ہم پیدائش سے  یہودی ہیں اور خطا کار مشرکین میں سے  نہیں۔ (۱۶)تو بھی یہ جان کر کہ آدمی شریعت کے  اعمالِ صالح سے  نہیں بلکہ صرف سیدنا عیسیٰ مسیح پر ایمان لانے  سے  سچا ٹھہرتا ہے  خود بھی سیدنا عیسیٰ مسیح پر لائے  تاکہ ہم سیدنا عیسیٰ پر ایمان لانے  سے  سچے  ٹھہریں نہ شریعت کے  اعمالِ صالح سے۔ کیونکہ  شریعت کے  اعمالِ صالح سے  کوئی بشر سچا نہ ٹھہرے  گا۔ (۱۷) اور ہم جو سیدنا عیسی ٰ مسیح  میں سچے  ٹھہرنا چاہتے  ہیں اگر خود ہی خطا کار نکلیں تو کیا سیدنا عیسیٰ مسیح خطا کے  باعث ہیں ؟ ہر گز نہیں۔ (۱۸)کیونکہ جو کچھ میں نے  ڈھا دیا اگر اسے  پھر بناؤں تو اپنے  آپ کو قصور وار ٹھہراتا ہوں۔ (۱۹)چنانچہ میں شریعت ہی کے  وسیلہ سے  شریعت کے  اعتبار سے  مرگیا تاکہ پروردگارِ عالم کے  اعتبار سے  زندہ ہو جاؤں۔ (۲۰)میں سیدنا عیسیٰ مسیح کے  ساتھ مصلوب ہوا ہوں اور اب میں زندہ نہ رہا بلکہ سیدنا عیسی ٰ مسیح مجھ میں زندہ ہیں اور میں جو اب جسم میں زندگی گزارتا ہوں پروردگار کے  محبوب (یعنی سیدنا عیسیٰ) پر ایمان لانے  سے  گزارتا ہوں جس نے  مجھ سے  محبت کی اور اپنے  آپ کو میرے  لئے  موت کے  حوالہ کر دیا۔ (۲۱) میں پروردگارِ عالم کی مہربانی کو بیکار نہیں کرتا کیونکہ سچائی اگر شریعت کے  وسیلہ سے  ملتی تو سیدنا عیسیٰ مسیح کا مرنا عبث ہوتا۔ 


شریعت یا ایمانِ صالح 
(۱)اے  نادان اہلِ گلتیو! کس نے  تم پر افسوس کر لیا؟ تمہاری گویا آنکھوں کے  سامنے  سیدنا عیسی ٰ مسیح صلیب پر دکھائے  گئے۔ (۲)میں تم سے  صرف یہ دریافت کرنا چاہتا ہوں کہ تم نے  شریعت کے  اعمال سے  روحِ الٰہی کو پایا یا ایمان کے  پیغام سے  ؟(۳)کیا تم ایسے  نادان ہو کہ روحِ الٰہی کے  طور پر شروع کر کے  اب جسم کے  طور پر کام کرنا چاہتے  ہو؟(۴)کیا تم نے  اتنی تکالیف بے  فائدہ اٹھائیں ؟ مگر شاید  بے  فائدہ نہیں۔ (۵)پس جو تمہیں روحِ الٰہی عطا کرتا اور تم میں معجزے  ظاہر کرتا ہے  کیا وہ شریعت کے  اعمال سے  ایسا کرتا ہے  یا ایمان کے  پیغام سے  ؟(۶)چنانچہ حضرت ابراہیم ؑ  پروردگار پر ایمان لائے  اور یہ ان کے  لئے  دیانتداری گنی گئی۔ (۷)پس جان لو کہ جو ایمان والے  ہیں وہی حضرت ابراہیم ؑ  کے  فرزند ہیں۔ (۸)اور کلام الٰہی نے  پیشتر سے  یہ جان کر کہ پروردگارِ عالم مشرکین کو ایمان سے  دیانتدار ٹھہرائیں گے  پہلے  ہی سے  حضرت ابراہیم کو یہ خوشخبری سنادی کہ تمہارے  باعث سب قومیں برکت پائیں گی۔ (۹)پس جو ایمان والے  ہیں وہ ایماندار حضرت ابراہیم ؑ  کے  ساتھ برکت پاتے  ہیں۔ (۱۰)کیونکہ جتنے  شریعت کے  اعمال پرتکیہ کرتے  ہیں وہ سب بد بختی کے  ماتحت ہیں۔ چنانچہ لکھا ہے  کہ جو کوئی ان سب باتوں کے  کرنے  پر قائم نہیں رہتا جو شریعت کی کتاب میں لکھی ہیں وہ مردود ہے۔ (۱۱) اور یہ بات ظاہر ہے  کہ شریعت کے  و سیلہ سے  کوئی شخص پروردگار کے  نزدیک  دیانتدار نہیں ٹھہرتا کیونکہ لکھا ہے  کہ ایماندار ایمان سے  جیتا رہے  گا۔ (۱۲) اور شریعت  کو ایمان سے  کچھ واسطہ نہیں بلکہ لکھا ہے  کہ  جس نے  ان پر عمل کیا وہ ان کے  سبب سے  جیتا رہے  گا۔ (۱۳) سیدنا عیسیٰ مسیح جو ہمارے  لئے  بدبخت بنے  انہوں نے  ہمیں مول لے  کر شریعت کی بد بختی سے  چھڑایا کیونکہ لکھا ہے  کہ  جو کوئی لکڑی پر لٹکایا گیا وہ بد بخت ہے۔ (۱۴)تاکہ سیدنا عیسیٰ مسیح میں حضرت ابراہیم ؑ  کی برکت مشرکین تک بھی پہنچے  اور ہم ایمان کے  وسیلہ سے  اس روحِ الٰہی کو حاصل کریں جس کا وعدہ ہوا ہے۔ 

شریعت اور وعدہ
	(۱۵)اے  بھائیو! میں انسان کے  طور پر کہتا ہوں کہ اگر چہ آدمی کا عہد ہو جب اس کی تصدیق ہو گئی تو کوئی اس کو باطل نہیں کرتا اور نہ اس پر کچھ بڑھاتا ہے۔ (۱۶)پس حضرت ابراہیم ؑ  اور ان کی نسل سے  وعدے  کئے  گئے۔ پروردگارِ عالم یہ نہیں فرماتے  کہ نسلوں سے۔ جیسا بہتوں کے  واسطے  کہا جاتا ہے  بلکہ جیسا ایک کہ واسطے  کہ تمہاری نسل کو اور وہ سیدنا عیسیٰ مسیح ہیں۔ (۱۷) میرا یہ مطلب ہے  کہ جس عہد کی اللہ و تبارک تعالیٰ نے  پہلے  سے  تصدیق کی تھی اس کو شریعت  چار سو تیس برس کے  بعد آ کر باطل نہیں کر سکتی کہ وہ وعدہ لاحاصل ہو۔ (۱۸)کیونکہ اگر میراث شریعت کے  سبب سے  ملی ہے  تو وعدہ کے  سبب سے  نہ ہوئی مگر حضرت ابراہیمؑ  کو رب العالمین نے  وعدہ ہی کی راہ سے  عطا فرمائی۔ (۱۹)پس شریعت کیا رہی ؟ وہ نافرمانیوں کے  سبب سے  بعد میں دی گئی کہ اس نسل کے  آنے  تک رہے  جس سے  وعدہ کیا گیا تھا اور وہ فرشتوں کے  وسیلہ سے  صلح کرانے  والے  کی معرفت مقرر کی گئی۔ (۲۰) اب صلح کرانے  والا  ایک کا نہیں ہو گا مگر پروردگار ایک ہی ہے۔ 
شریعت کا مقصد
(۲۱)پس کیا شریعت پروردگار کے  وعدوں کے  خلاف ہے  ؟ ہر گز نہیں ! کیونکہ اگر کوئی ایسی شریعت  دی جاتی جو زندگی عطا کر سکتی تو البتہ سچائی شریعت کے  سبب سے  ہوتی۔ (۲۲) مگر کلامِ الٰہی نے  سب کو گناہ کے  ماتحت  کر دیا تاکہ وہ وعدہ جوسیدنا عیسیٰ مسیح پر ایمان لانے  پر موقوف ہے  ایمانداروں کے  حق میں پورا کیا جائے۔ 
	(۲۳)ایمان کے  آنے  سے  پیشتر شریعت کی ماتحتی  میں ہماری نگہبانی ہوتی تھی اور اس ایمان کے  آنے  تک  جو ظاہر ہونے  والا تھا ہم اسی کے  پابند رہے۔ (۲۴) پس شریعت سیدنا عیسیٰ مسیح تک پہنچانے  کو ہمارا استاد بنی تاکہ ہم ایمان کے  سبب سے  سچے  ٹھہریں۔ (۲۵)مگر جب ایمان آ چکا تو ہم استاد کے  ماتحت نہ رہے۔ (۲۶) کیونکہ تم سب اس ایمان کے  وسیلہ سے  جو سیدنا عیسیٰ مسیح میں ہے  پروردگار کے  پیارے  ہو۔ (۲۷)اور تم سب جتنوں نے  سیدنا عیسیٰ مسیح میں شامل ہونے  کا اصطباغ لیا سیدنا عیسیٰ کو پہن لیا۔ (۲۸) نہ کوئی یہودی رہا نہ مشرک نہ کوئی غلام نہ آزاد، نہ کوئی مرد نہ عورت کیونکہ تم سب سیدنا عیسیٰ مسیح میں ایک ہو۔ (۲۹)اور اگر تم سیدنا عیسیٰ مسیح کے  ہو تو حضرت ابراہیم ؑ  کی نسل اور وعدہ کے  مطابق وارث ہو۔

 
فرزند اور وارث
	(۱)لیکن میں یہ کہتا ہوں کہ وارث جب تک بچہ ہے  اگر چہ وہ سب کا مالک ہے  اس میں اور غلام میں کچھ فرق نہیں۔ (۲)بلکہ جو میعاد باپ نے  مقرر کی اس وقت تک سرپرستوں اور مختاروں کے  اختیار میں رہتا ہے۔ (۳)اسی طرح ہم بھی جب بچے  تھے  تو دنیوی ابتدائی باتوں کے  پابند ہو کر غلامی کی حالت میں رہے۔ لیکن جب وقت پورا ہو گیا تو رب العالمین نے  اپنے  پیارے  محبوب کو بھیجا جو عورت سے  پیدا ہوئے  اور شریعت کے  ماتحت پیدا ہوئے۔ (۵)تاکہ شریعت کے  ماتحتوں کو مول لے  کر چھڑا لیں اور ہم کو لے  پالک ہونے  کا درجہ ملے۔ (۶) اور چونکہ  تم بیٹے  ہو اس لئے  پروردگار نے  اپنے  محبوب کا روح ہمارے  دلوں میں بھیجا جوا اباّ یعنی اے  باپ کہہ کر پکارتا ہے۔ (۷)پس اب تم غلام نہیں بلکہ بیٹے  ہو اور جب بیٹے  ہو تو پروردگار کے  وسیلہ سے  وارث بھی ہوئے۔ 
اہلِ گلتیوں کے  لئے  حضرت پولوس ؑ  کی تشویش
	(۸)لیکن اس وقت اللہ و تبارک تعالیٰ سے  ناواقف ہو کر تم ان معبودوں کی غلامی میں تھے  جو اپنی ذات سے  رب نہیں۔ (۹)مگر اب جو تم نے  پروردگار کو پہچانا بلکہ پروردگار نے  تم کو پہچانا تو ان ضعیف اور نکمی ابتدائی باتوں کی طرف کس طرح پھر رجوع ہوتے  ہو جن کی دوبارہ غلامی کرنا چاہتے  ہو؟(۱۰) تم دنوں اور مہینوں اور مقررہ وقتوں اور برسوں کو مانتے  ہو۔ (۱۱) مجھے  تمہاری بابت ڈر ہے۔ کہیں ایسا نہ ہو کہ جو محنت میں نے  تم پر کی ہے  بے  فائدہ ہو جائے۔ 
	(۱۲)اے  برادرانِ دین ! میں تمہاری منت کرتا ہوں کہ میری مانند ہو جاؤ کیونکہ میں بھی تمہاری مانند ہوں۔ تم نے  میرا کچھ بگاڑا نہیں۔ (۱۳) بلکہ تم جانتے  ہو کہ میں نے  پہلی دفعہ جسم کی کمزوری کے  سبب سے  تم کو انجیل سنائی تھی۔ (۱۴) اور تم نے  میری  اس جسمانی حالت کو جو تمہاری  آزمائش کا باعث تھی نہ حقیر جانا نہ اس سے  نفرت کی اور پروردگار کے  فرشتہ، بلکہ سیدنا عیسیٰ مسیح کی مانند مجھے  مان لیا۔ (۱۵)پس تمہاری وہ خوشی منانا کہاں گیا؟ میں تمہارا گواہ ہوں کہ اگر ہو سکتا تو تم اپنی آنکھیں  بھی نکال کر مجھے  دے  دیتے۔ (۱۶) تو کیا تم سے  سچ بولنے  کے  سبب سے  میں تمہارا دشمن بن گیا؟(۱۷)وہ تمہیں دوست بنانے  کی کوشش تو کرتے  ہیں مگر نیک نیتی سے  نہیں بلکہ وہ تمہیں خارج کرانا چاہتے  ہیں تاکہ تم ان ہی کو دوست بنانے  کی کوشش کرو۔ (۱۸)لیکن یہ اچھی بات ہے  کہ نیک امر میں دوست بنانے  کی ہر وقت  کوشش کی جائے۔ نہ صرف اسی وقت جب میں تمہارے  پاس موجود ہوں۔ (۱۹)اے  میرے  بچو! تمہاری طرف  سے  مجھے  پھر جننے  کے  درد سے  لگے  ہیں۔ جب تک کہ سیدنا عیسیٰ مسیح تم میں صورت نہ پکڑ لیں۔ (۲۰) جی چاہتا ہے  کہ اب تمہارے  پاس موجود ہو کر اور طرح سے  بولوں کیونکہ مجھے  تمہاری طرف سے  شبہ ہے۔ 
حضرت ہاجرہ ؑ  اور حضرت سارہ ؑ  کی مثال
	(۲۱)مجھ سے  کہو تو۔ تم جو شریعت کے  ماتحت ہونا چاہتے  ہو کیا شریعت کی بات کو نہیں سنتے  ؟(۲۲)یہ لکھا ہے  کہ حضرت ابراہیم ؑ  کے  دو بیٹے  تھے۔ ایک لونڈی سے۔ دوسرا آزاد سے۔ (۲۳) مگر لونڈی کا بیٹا جسمانی طور پر اور آزاد کا بیٹا وعدہ کے  سبب سے  پیدا ہوا۔ (۲۴)ان باتوں میں تمثیل پائی جاتی ہے  اس لئے  کہ یہ عورتیں گویا دو عہد ہیں۔ ایک کوہِ سینا پر کا جس سے  غلام ہی پیدا ہوتے  ہیں اور وہ ہاجرہ ؑ  ہیں۔ (۲۵)اور ہاجرہؑ  عرب کا کوہِ سینا ہے  اور موجودہ یروشلیم اس کا جواب ہے  کیونکہ  وہ اپنے  لڑکوں سمیت غلامی میں ہے۔ (۲۶)مگر عالمِ بالا کی یروشلیم آزاد ہے  اور وہی ہماری ماں ہیں۔ (۲۷)کیونکہ لکھا ہے  کہ 
	اے  بانجھ ! توجس کے  اولاد نہیں ہوتی خوشی منا تو جو درد زہ سے  ناواقف ہے  آواز بلند کر کے  چلاّ کیونکہ بیکس چھوڑی ہوئی کی اولاد شوہر والی کی اولاد سے  زیادہ ہو گی۔ 
(۲۸)پس برادرانِ دین ! ہم  حضرت اضحاق ؑ کی طرح وعدہ کے  فرزند ہیں۔ (۲۹)اور جیسے  اس وقت جسمانی پیدائش والا روحانی پیدائش والے  کو ستاتا تھا ویسے  ہی اب بھی ہوتا ہے۔ (۳۰)مگر کلام الٰہی کیا فرماتا ہے  ؟ یہ کہ  لونڈی اور اس کے  بیٹے  کو نکال دے  کیونکہ لونڈی کا بیٹا آزاد کے  بیٹے  کے  ساتھ ہرگز وارث نہ ہو گا۔ (۳۱) پس برادرانِ دین ! ہم لونڈی کے  فرزند نہیں بلکہ آزاد کے  ہیں۔ 


سیدنا عیسیٰ مسیح میں آزادی

(۱)سیدنا عیسیٰ مسیح ہمیں آزاد رہنے  کے  لئے  آزاد کیا ہے  پس قائم رہو اور دوبارہ غلامی کے  جوئے  تمہیں نہ جتو۔ 
(۲)دیکھو میں پولوس تم سے  کہتا ہوں کہ اگر تم ختنہ کراؤ گے  تو سیدنا عیسی ٰ مسیح سے  تم کو کچھ فائدہ نہ ہو گا۔ (۳)بلکہ  میں ہر ایک ختنہ کرانے  والے  شخص پر پھر شہادت دیتا ہوں کہ اسے  تمام شریعت پر عمل کرنا فرض ہے۔ (۴)تم جو شریعت کے  وسیلہ سے  دیانتدار ٹھہرنا چاہتے  ہوسیدنا عیسیٰ مسیح سے  الگ ہو گئے  اور مہربانی سے  محروم۔ (۵)کیونکہ  ہم روحِ الٰہی کے  باعث  ایمان سے  سچائی کی امید بر آنے  کے  منتظر ہیں۔ (۶) اور سیدنا عیسیٰ مسیح میں نہ تو ختنہ کچھ کام کا ہے  نہ مختونی مگر ایمان جو محبت کی راہ سے  اثر کرتا ہے۔ (۷)تم تو اچھی طرح دوڑ رہے  تھے۔ کس نے  تمہیں حق کے  ماننے  سے  روک دیا؟(۸)یہ ترغیب تمہارے  بلانے  والے  کی طرف سے  نہیں ہے۔ (۹) تھوڑا سا خمیر سارے  گندھے  ہوئے  آٹے  کو خمیر کر دیتا ہے۔ (۱۰)مجھے  پروردگارِ عالم میں تم پر یہ بھروسہ ہے  کہ تم اور طرح کا خیال نہ کرو گے  لیکن جو تمہیں گھبرا دیتا ہے  وہ خواہ کوئی ہو سزا پائے  گا۔ (۱۱)اور برادرانِ دین ! میں اگر اب تک ختنہ کی تبلیغ کرتا ہوں تو اب تک ستایا کیوں جاتا ہوں ؟ اس صورت  میں صلیب کی ٹھوکر تو جاتی رہی۔ (۱۲) کاش کہ تمہارے  بے  قرار کرنے  والے  اپنا تعلق  قطع کر لیتے۔ 
	(۱۳)اے  برادرانِ دین ! تم آزادی کے  لئے  بلائے  تو گئے  ہو مگر ایسا نہ ہو کہ وہ آزادی جسمانی باتوں کا موقع بنے  بلکہ محبت کی راہ سے  ایک دوسرے  کی خدمت کرو۔ (۱۴) کیونکہ ساری شریعت  پر ایک ہی بات سے  پورا عمل ہو جاتا ہے  یعنی اس سے  کہ تم اپنے  پڑوسی سے  اپنی مانند محبت کرو۔ (۱۵)لیکن اگر تم ایک دوسرے  کو کاٹتے  اور پھاڑتے  کھاتے  ہو تو خبر دار رہنا کہ ایک دوسرے  کو ختم کر ڈالو۔ 
انسانی فطرت اور روحِ الٰہی
	(۱۶)مگر میں یہ کہتا ہوں کہ روحِ الٰہی کے  موافق چلو تو جسم کی خواہش کو ہر گز پورا نہ کرو گے۔ (۱۷)کیونکہ جسم روح کے  خلاف خواہش کرتا ہے  اور روح جسم کے  خلاف اور یہ ایک دوسرے  کے  مخالف ہیں تاکہ جو تم چاہتے  ہو وہ نہ کرو۔ (۱۸)اور اگر تم روحِ الٰہی کی ہدایت  سے  چلتے  ہو تو شریعت کے  ماتحت  نہیں رہے۔ (۱۹) اب جسم کے  کام تو ظاہر ہیں یعنی حرام کاری، ناپاکی، شہوت پرستی، (۲۰) بت پرستی، جادوگری، عداوتیں، جھگڑا، حسد، غصہ، تفرقے  ، جدائیاں، بدعتیں۔ (۲۱) بغض، نشہ بازی، ناچ رنگ، اور ، اور ان کی مانند۔ ان کی بابت تمہیں پہلے  سے  کہے  دیتا ہوں جیسا کہ پیشتر جتا چکا ہوں کہ ایسے  کام کرنے  والے  ، پروردگارِ عالم کی بادشاہی میں وارث نہ ہوں گے۔ (۲۲) مگر روحِ الٰہی کا پھل محبت، خوشی، اطمینان، تحمل، مہربانی، نیکی، ایمانداری۔ (۲۳) حِلم، پرہیزگاری ہے۔ ایسے  کاموں کی کوئی شریعت مخالف نہیں۔ (۲۴) اور جو سیدنا عیسیٰ مسیح کے  ہیں انہوں نے جسم کو اس رغبتوں اور خواہشوں سمیت  صلیب پر کھینچ دیا ہے۔ 
	(۲۵)اگر ہم روحِ الٰہی کے  سبب سے  زندہ ہیں تو روحِ الٰہی کے  موافق چلنا بھی چاہیے۔ (۲۶) ہم بے  جا فخر کر کے  نہ ایک دوسرے  کو چڑائیں نہ ایک دوسرے  سے  جلیں۔ 


ایک دوسرے  کا بوجھ اٹھاؤ

	(۱)اے  برادرانِ دین ! اگر کوئی قصور میں پکڑا بھی جائے  تو تم روحانی ہو اس کو حِلم مزاجی سے  بحال کرو اور اپنا بھی خیال رکھو۔ کہیں تم بھی آزمائش میں نہ پڑ جاؤ۔ (۲)تم ایک دوسرے  کا بار اٹھاؤ اور یوں سیدنا عیسیٰ مسیح کی شریعت کو پورا کرو۔ (۳)کیونکہ اگر کوئی شخص اپنے  آپ کو سمجھے  اور کچھ بھی نہ ہو تو اپنے  آپ کو دھوکا دیتا ہے۔ (۴) پس ہر شخص  اپنے  ہی کام کو آزما لے۔ اس صورت میں اسے  اپنی ہی بابت  فخر کرنے  کا موقع ہو گا نہ کہ دوسرے  کی بابت۔ (۵) کیونکہ ہر شخص اپنا ہی بوجھ اٹھائے  گا۔ 
	(۶) کلام کی تعلیم پانے  والا تعلیم دینے  والے  کو سب اچھی چیزوں میں شریک کرے۔ (۷)فریب نہ کھاؤ۔ پروردگار ٹھٹھوں میں نہیں اڑایا جاتا کیونکہ آدمی جو کچھ بوتا ہے  وہی کاٹے  گا۔ (۸) جو کوئی اپنے  جسم کے  لئے بوتا ہے  وہ جسم سے  ہلاکت کی فصل کاٹے  گا اور جو روحِ الہی ٰ کے  لئے  بوتا ہے  وہ روحِ الٰہی سے  ہمیشہ کی زندگی کی فصل کاٹے  گا۔ (۹)ہر نیک کام کرنے  میں ہمت نہ ہاریں کیونکہ اگر بے  دل نہ ہوں گے  تو عین وقت پر کاٹیں گے۔ (۱۰)پس جہاں تک موقع ملے  سب کے  ساتھ نیکی کریں خاص کر اہلِ ایمان کے  ساتھ۔ 
آخری انتباہ اور سلام
	(۱۱)دیکھو۔ میں نے  کیسے  بڑے  بڑے  حرفوں میں تم کو اپنے  ہاتھ سے  لکھا ہے۔ (۱۲) جتنے  لوگ جسمانی نمود چاہتے  ہیں وہ تمہیں ختنہ کرانے  پر مجبور کرتے  ہیں۔ صرف اس لئے  کہ سیدنا عیسی ٰ مسیح کی صلیب کے  سبب سے  ستائے  نہ جائیں۔ (۱۳) کیونکہ ختنہ کرانے  والے  خود بھی شریعت پر عمل نہیں کرتے  مگر تمہارا ختنہ  اس لئے  کرانا چاہتے  ہیں کہ تمہاری جسمانی حالت پر فخر کریں۔ (۱۴) لیکن پروردگار نہ کریں کہ میں کسی چیز پر فخر کروں سوا اپنے  آقا و مولا سیدنا عیسیٰ مسیح کی صلیب کے  جس سے  دنیا میرے  اعتبار سے  مصلوب ہوئی اور میں دنیا کے  اعتبار سے۔ (۱۵) کیونکہ نہ ختنہ کچھ چیز ہے  نہ نا مختونی بلکہ نئے  سرے  سے  مخلوق ہونا۔ (۱۶) اور جتنے اس قاعدہ پر چلیں انہیں اور رب العالمین کے  اسرائیل کو اطمینان اور رحم حاصل ہوتا رہے۔ 
	(۱۷)آگے  کو کوئی مجھے  تکلیف نہ دے  کیونکہ میں اپنے  جسم پر سیدنا عیسیٰ مسیح کے  داغ لئے  ہوئے  پھرتا ہوں۔ 
	(۱۸)اے  برادرانِ دین ! ہمارے  آقا و مولا سیدنا عیسیٰ مسیح کی مہربانی تمہاری روح کے  ساتھ رہے۔ آمین۔ 



سیدنا عیسیٰ المسیح کی انجیل شریف
۲۷ پاروں  میں سے  ۱۰واں پارہ
  رسولِ مقبول حضرت پولوس کا اہلِ افسیوں کو تبلیغی خط


رکوع ۱

	(۱)پولوس کی طرف سے  جو پروردگار کی رضا سے  سیدنا عیسیٰ مسیح کے  رسول ہے  ان پارساؤں کے  نام جو افسس میں ہیں اور سیدنا مسیح میں مومنین ہیں۔ 
	(۲)ہمارے پاک پروردگار اور آقا و مولاسیدنا عیسیٰ مسیح کی طرف سے  تمہیں مہربانی اور اطمینان حاصل ہوتا رہے۔ 
	(۳) ہمارے  آقا و مولا سیدنا عیسیٰ مسیح کے  پروردگار کی حمد وتعریف ہو جنہوں نے ہم کو سیدنا مسیح میں آسمانی مقاموں پر ہر طرح کی روحانی برکت عطا فرمائی۔ (۴) چنانچہ انہوں نے  ہم کو بنائی عالم سے  پیشتر اس میں چن لیا تاکہ ہم ان کے  نزدیک  محبت میں پاک اور بے  عیب ہوں۔ (۵)اور انہوں نے  اپنی مرضی کے  نیک ارادہ کے  موافق ہمیں  اپنے  لئے  پیشتر سے  مقرر کیا کہ سیدنا عیسیٰ مسیح کے  وسیلہ سے  ان کے  لے  پالک فرزند ہوں۔ (۶)تاکہ  ان کی اس مہربانی کی عظمت کی ستائش ہو جو ہمیں  اس عزیز میں مفت  عطا فرمائی۔ (۷) ہم کو ان میں ان کے  خون کے  وسیلہ سے  رہائی یعنی قصوروں کی معافی ان کے  اس مہربانی کی دولت  کے  موافق  حاصل ہے۔ (۸) جو انہوں نے  ہر طرح کی حکمت اور دانائی کے  ساتھ کثرت سے  ہم پر نازل کی۔ (۹) چنانچہ انہوں نے  اپنی رضا کے  راز کو اپنے  اس نیک ارادہ کے  موافق ہم پر ظاہر کیا۔ جسے  اپنے  آپ میں ٹھہرا لیا تھا۔ (۱۰) تاکہ زمانوں کے  پورے  ہونے  کا ایسا انتظام ہو کہ سیدنا مسیح میں سب چیزوں کا مجموعہ ہو جائے۔ خواہ وہ آسمان کی ہوں خواہ زمین کی۔ (۱۱)اسی میں ہم بھی ان کے  ارادہ کے  موافق  جو اپنی رضا کی مصلحت  سے  سب کچھ کرتے  ہیں  پیشتر سے  مقرر ہو کر میراث بنے۔ (۱۲) تاکہ ہم جو پہلے  سے  سیدنا مسیح کی امید میں تھے  ان کی بزرگی کی ستائش کا باعث ہوں۔ (۱۳) اور اسی میں  تم پر بھی جب تم نے  کلامِ حق کو سنا جو تمہاری نجات کی خوشخبری ہے  اور اس پر ایمان لائے پاک موعودہ روح کی مہر لگی۔ (۱۴) وہی پروردگارِ عالم کی ملکیت کی رہائی کے  لئے  ہماری میراث کا  بیعانہ ہے  تاکہ ان کی بزرگی کی ستائش ہو۔ 

رسولِ مقبول کی دعا 
	(۱۵) اس سبب سے  میں بھی اس ایمان کا جو تمہارے  درمیان آقا و مولا سیدنا عیسیٰ  مسیح پر ہے  اور سب پارساؤں پر ظاہر ہے  حال سن کر۔ (۱۶) تمہاری بابت  شکر کرنے  سے  باز نہیں آتا اور اپنی دعاؤں میں تمہیں یاد کیا کرتا ہوں۔ (۱۷) کہ ہمارے  آقا و مولا سیدنا عیسیٰ مسیح کے  پروردگار جو بزرگی کے  مالک ہیں تمہیں اپنی پہچان میں حکمت اور کشف کی روح عطا فرمائیں۔ (۱۸) اور تمہارے  دل کی آنکھیں  روشن ہو جائیں  تاکہ تم کو معلوم ہو کہ ان کے  بلانے  سے  کیسی کچھ امید ہے  اور ان کی میراث کی عظمت  کی دولت  پارساؤں میں کیسی  کچھ ہے۔ (۱۹) اور ہم ایمان لانے  والوں کے  لئے  ان کی بڑی قدرت کیا ہی بے  حد ہے۔ ان کی بڑی  قوت کی تاثیر  کے  موافق۔ (۲۰) جو انہوں نے سیدنا مسیح میں کی جب انہیں مردوں میں سے  زندہ کر کے  اپنی دہنی طرف آسمانی مقاموں پر بٹھایا۔ (۲۱) اور ہر طرح کی حکومت اور اختیار اور قدرت اور ریاست اور ہر ایک نام سے  بہت بلند  کیا جو نہ صرف اس جہان میں بلکہ آنے  والے  جہان میں بھی لیا جائے  گا۔ (۲۳) اور سب کچھ ان کے  پاؤں تلے  کر دیا اور ان کو سب چیزوں کا سردار بنا کر جماعت کودے  دیا۔ (۲۴) یہ ان کا بدن ہے  اور انہی کی معموری  جو ہر طرح سے  سب کا معمور کرنے  والا ہے۔ 


رکوع ۲: موت سے  زندگی کی طرف سفر 

	(۱) اور انہوں نے  تمہیں  بھی زندہ کیا جب اپنے  قصوروں اور گناہوں کے  سبب سے  مردہ تھے۔ (۲)جن میں تم پیشتر  دنیا کی روش پر چلتے  تھے  اور ہوا کی عمل داری کے  حاکم یعنی اس روح کی پیروی کرتے  تھے  جو اب نا فرمانی کے  فرزندوں میں تاثیر کرتی ہے۔ (۳) ان میں ہم بھی سب کے  سب پہلے  اپنے  جسم کی خواہشوں میں زندگی  گزارتے  اور جسم اور عقل کے  ارادے  پورے  کرتے  تھے  اور دوسروں کی مانند  طبعی طور پر غضب کے  فرزند تھے۔ (۴)مگر رب العالمین نے  اپنے  رحم کی دولت  سے  اس بڑی محبت کے  سبب سے  جو انہوں نے  ہم سے  کی۔ (۵) جب قصوروں کے  سبب سے  مردہ ہی تھے  تو ہم کو سیدنا مسیح کے  ساتھ زندہ کیا۔ (تم کو مہربانی ہی سے  نجات ملی ہے  )۔ 
(۶) اور سیدنا عیسیٰ مسیح میں شامل کر کے  ان کے  ساتھ زندہ کیا اور آسمانی مقاموں پر ان کے  ساتھ بٹھایا۔ (۷)تاکہ  وہ اپنی اس مہربانی  سے  جو سیدنا عیسی ٰمسیح میں ہم پر ہے  آنے  والے  زمانوں میں اپنی مہربانی کی بے  نہایت  دولت دکھائیں۔ (۸) کیونکہ تم کو ایمان کے  وسیلہ سے  مہربانی ہی سے  نجات ملی ہے  اور یہ تمہاری  طرف سے  نہیں۔ پروردگارِ عالم کی بخشش ہے۔ (۹) اور نہ اعمال کے  سبب سے  ہے  تاکہ کوئی فخر نہ کرے۔ (۱۰) کیونکہ ہم ان کی کاریگری ہیں اور سیدنا عیسیٰ مسیح میں ان کے  نیک اعمال کے  واسطے  مخلوق ہوئے  جن کو اللہ و تبارک تعالیٰ  نے  پہلے  سے  ہمارے  کرنے  کے  لئے  تیار کیا تھا۔ 
سیدنا مسیح میں ایک 
	(۱۱)پس یاد کرو کہ  تم جو جسم کے  رو سے  مشرکین والے  ہو اور وہ لوگ جو جسم میں ہاتھ سے  کئے  ہوئے  ختنہ کے  سبب سے  اہلِ خطان کہلاتے  ہیں  تم کو نا مختون کہتے  ہیں۔ (۱۲) اگلے  زمانہ میں سیدنا مسیح سے  جدا اور اسرائیل  کی سلطنت  سے  خارج اور وعدہ کے  عہدوں سے  ناواقف  اور نا امید اور دنیا میں رب العزت سے  جدا تھے۔ (۱۳) مگر تم جو پہلے  دور تھے  اب عیسیٰ مسیح میں سیدنا مسیح کے  خون کے  سبب سے  نزدیک ہو گئے  ہو۔ (۱۴) کیونکہ وہی ہماری صلح ہیں جنہوں نے  دونوں کو ایک کر لیا اور جدائی کی دیوار کو جو بیچ میں تھی ڈھا دیا۔ (۱۵) چنانچہ انہوں نے  اپنے  جسم کے  ذریعہ  سے  دشمنی یعنی وہ شریعت  جس کے  حکم ضابطوں کے  طور پر تھے موقوف کر دی تاکہ  دونوں  سے  اپنے  آپ میں ایک نیا انسان پیدا کر کے  صلح کرا دیں۔ (۱۶) اور صلیب پر دشمنی  کو مٹا کر اور ان کے  سبب  سے  دونوں  کو ایک تن بنا کر 
اللہ و تبارک تعالیٰ سے  ملائیں۔ (۱۷) اور انہوں نے  آ کر تمہیں جو دوُر تھے  اور انہیں جو نزدیک تھے  دونوں کو صلح کی خوشخبری دی۔ (۱۸) کیونکہ  انہی کے  وسیلہ  سے  ہم دونوں کی ایک ہی روح میں رب العالمین  کے  پاس رسائی ہوتی ہے۔ (۱۹) پس اب تم پردیسی اور مسافر نہیں رہے  بلکہ پارساؤں کے  ہم وطن اور پروردگار کے  گھرانے  کے  ہو گئے۔ (۲۰) اور رسولوں، اور نبیوں کی نیو پر جس کے  کونے  کے  سرے  کا کا پتھر  خود سیدنا مسیح عیسیٰ ہیں تعمیر کئے  گئے  ہو۔ (۲۱) انہی میں ہر ایک عمارت مل ملا کر پروردگار میں ایک پاک مقام  بنتی جاتی ہے۔ (۲۲) اور تم بھی اس میں باہم تعمیر  کئے  جاتے  ہو تاکہ  روح میں پروردگار کا مسکن بنو۔ 


رکوع۳: رسولِ مقبول کا مشرکین کے  لئے  کام 

	(۱) اسی سبب سے  میں پولوس تم مشرکین والوں کی خاطر سیدنا عیسیٰ مسیح کا قیدی ہوں۔ (۲) شاید تم نے  پروردگار کی اس مہربانی کے  انتظام کا حال سنا ہو گا جو تمہارے  لئے  مجھ پر ہوا۔ (۳)یعنی  یہ کہ وہ را ز مجھے  کشف سے  معلوم ہوا۔ چنانچہ میں نے  پہلے  اس کا مختصر حال لکھا ہے۔ (۴) جسے  پڑھ کر تم معلوم کر سکتے  ہو کہ میں سیدنا مسیح کا وہ راز کس قدر سمجھتا ہوں۔ (۵)جو اور زمانوں  میں بنی آدم کو اس طرح  معلوم نہ ہوا تھا جس طرح ان کے  پارساؤں، رسولوں، اور نبیوں میں اب ظاہر ہو گیا ہے۔ (۶) یعنی  یہ کہ سیدنا عیسیٰ مسیح میں مشرکین  انجیل شریف  کے  وسیلہ سے  میراث میں شریک اور بدن میں شامل اور وعدہ میں داخل ہیں۔ (۷) اور پروردگار کی اس مہربانی  کی بخشش سے  جو ان کی قدرت کی تاثیر سے  مجھ پر ہوئی  میں اس انجیل شریف کا خادم بنا۔ (۸) مجھ پر جو سب مومنین میں چھوٹے  سے  چھوٹا ہوں یہ مہربانی ہوئی کہ میں مشرکین کو سیدنا مسیح کی بے  قیاس دولت کی خوشخبری دوں۔ (۹) اور سب پر یہ بات روشن کروں کہ جو راز ازل سے  سب چیزوں کے  پیدا کرنے  والے  پروردگار میں پوشیدہ رہا اس کا کیا انتظام ہے۔ (۱۰) تاکہ اب جماعت کے  وسیلہ سے  پروردگار کی طرح طرح  کی حکمت  ان حکومت والوں اور اختیار والوں کو جو آسمانی مقاموں میں ہیں معلوم ہو جائے۔ (۱۱) اس ازلی ارادہ کے  مطابق جو انہوں نے  ہمارے  آقا و مولا سیدنا عیسیٰ مسیح میں کیا تھا۔ (۱۲) جس میں ہم کو ان پر ایمان رکھنے  کے  سبب سے  دلیری ہے  اور بھروسے  کے  ساتھ رسائی۔ (۱۳) پس میں  درخواست کرتا ہوں کہ تم میری  ان مصیبتوں کے  سبب سے  جو تمہاری  خاطر سہتا ہوں ہمت نہ ہارو کیونکہ وہ تمہارے  لئے  عزت کا باعث ہیں۔ 
سیدنا عیسیٰ مسیح کی محبت 
	(۱۴) اس سبب سے  میں پروردگارِ عالم کے  آگے  گھٹنے  ٹیکتا ہوں۔ (۱۵)جن سے  آسمان اور زمین کا ہر ایک خاندان نامزد ہے۔ (۱۶) کہ وہ اپنی بزرگی  کی دولت کے  موافق  تمہیں یہ عنایت فرمائیں کہ تم ان کی روح سے  اپنی باطنی انسانیت  میں بہت ہی زور آور ہو جاؤ۔ (۱۷) اور ایمان کے  وسیلہ سے  سیدنا مسیح تمہارے دلوں میں  سکونت  کریں تاکہ تم محبت  میں جڑ پکڑ کے  اور بنیاد قائم کر کے۔ (۱۸) سب مومنین سمیت بخوبی  معلوم کر سکو کہ ان کی چوڑائی اور لمبائی اور اونچائی اور گہرائی کتنی ہے۔ (۱۹) اور سیدنا مسیح کی اس محبت  کو جان سکو جو جاننے  سے  باہر ہے  تاکہ  تم پروردگار کی ساری معموری تک معمور ہو جاؤ۔ 
	(۲۰) اب جو ایسا قادر ہے  کہ ان کی قدرت کے  موافق  جو ہم میں تاثیر کرتی ہے  ہماری درخواست اور خیال سے  بہت زیادہ کام کر سکتے  ہیں۔ (۲۱)جماعت میں اور سیدنا عیسیٰ مسیح میں پشت در پشت اور ابد الاآباد ان کی تمجید ہوتی رہے۔ آمین۔ 


رکوع ۴

	(۱)پس میں جو مولا میں قیدی ہوں تم سے  التماس کرتا ہوں کہ  جس بلاوے  سے  تم بلائے  گئے  تھے اس کے  لائق چلو۔ (۲) یعنی کمالِ عاجزی اور حلم کے  ساتھ تحمل کر کے  محبت سے  ایک دوسرے  کی برداشت کرو۔ (۳)اوراسی کو شش میں رہو کہ روح کی یگانگی صلح کے  بند سے  بندھی رہے۔ (۴)ایک ہی بدن ہے  اور ایک ہی روح۔ چنانچہ تمہیں جو بلائے  گئے  تھے  اپنے  بلائے جانے  سے  امید بھی ایک ہی ہے۔ (۵) ایک ہی مولا ہیں۔ ایک ہی ایمان۔ ایک ہی اصطباغ۔ (۶) اور سب کا پروردگار ایک ہی ہے۔ جوسب کے  اوپر اور سب کے  درمیان اور سب کے  اندر ہیں۔ (۷) اور ہم میں سے  ہر ایک  پر سیدنا مسیح  کی بخشش کے  اندازہ  کے  موافق  مہربانی ہوئی۔ (۸) اسی واسطے  وہ فرماتے  ہیں  کہ 
		جب وہ عالم پر تشریف لے  گئے  تو قیدیوں کو ساتھ لے  گئے  اور آدمیوں کو انعام دئیے۔ 
	(۹) (ان کے  اوپر تشریف لئے  جانے  سے  کیا پایا جاتا ہے  سوا اس کہ وہ زمین کے  نیچے  کے  علاقہ میں بھی اترے  تھے  ؟(۱۰) اور یہ اترنے  والے  وہ ہی ہیں جو سب آسمانوں سے  بھی اوپر تشریف لے  گئے  تاکہ سب چیزوں کو معمور کریں )۔ (۱۱)اور انہوں نے  ہی بعض کو رسول اور بعض کو نبی اور بعض کو بشارت دینے  والا اور بعض کو چرواہا اور استاد بنا کر  دے  دیا۔ (۱۲) تاکہ پارسا لوگ کامل بنیں اور خدمت گزاری  کا کام کیا جائے  اور سیدنا مسیح کا بدن ترقی پائے۔ (۱۳) جب تک ہم سب کے  سب  ابن اللہ کے  ایمان اور ان کی پہچان میں ایک نہ ہو جائیں اور کامل انسان نہ بنیں یعنی سیدنا مسیح کے  پورے  قد کے  اندازہ تک نہ پہنچ جائیں۔ (۱۴) تاکہ ہم  آگے  کو بچے  نہ رہیں اور آدمیوں  کی بازی  گری اور مکاری کے  سبب سے  ان کے  گمراہ کرنے  والے  منصوبوں کی طرف ہر ایک تعلیم کے  جھوکے  سے  موجوں کی طرح اچھلتے بہتے  نہ پھریں۔ (۱۵) بلکہ محبت  کے  ساتھ سچائی پر قائم رہ کر ان کے  ساتھ جو سر ہے  یعنی سیدنا مسیح کے  ساتھ پیوستہ ہو کر ہر طرح  سے  بڑھتے  جائیں۔ (۱۶) جس سے  سارا بدن ہر ایک جوڑ کی مدد سے  پیوستہ ہو کر اور گٹھ کر اس تاثیر کے  موافق  جو بقدر ہر حصہ  ہوتی ہے  اپنے  آپ کو بڑھاتا ہے  تاکہ محبت  میں اپنی ترقی کرتا جائے۔ 


سیدنا عیسیٰ مسیح میں نئی زندگی 
	(۱۷) اس لئے  میں یہ کہتا ہوں اور پروردگار میں جتائے  دیتا ہوں کہ جس طرح مشرکین اپنے  بیہودہ خیالات  کے  موافق  چلتے  ہیں  تم آئندہ کو اس طرح نہ چلنا۔ (۱۸) کیونکہ  ان کی عقل  تاریک ہو گئی ہے  اور وہ  اس نادانی  کے  سبب سے  جو ان میں ہے  اور اپنے دلوں کی سختی  کے  باعث پروردگار کی زندگی سے  خارج ہیں۔ (۱۹) انہوں نے سن کر  شہوت پرستی کو اختیار کیا تاکہ  ہر طرح  کے  گندے کام حرص سے کریں۔ (۲۰) مگر تم نے  سیدنا مسیح کی ایسی تعلیم نہیں پائی۔ (۲۱) بلکہ تم نے  اس سچائی کے  مطابق  جو سیدنا مسیح  میں ہے  اسی کی سنی اور اس میں یہ تعلیم پائی ہو گی۔ (۲۲) کہ تم اپنے  اگلے چال چلن کی اس پرانی انسانیت  کو اتار ڈالو جو فریب کی شہوتوں  کے  سبب سے  خراب ہوتی جاتی ہے۔ (۲۳) اور اپنی عقل  کی روحانی حالت میں  نئے  بنتے  جاؤ۔ (۲۴) اور نئی انسانیت  کو پہنو  جو پروردگار کے  مطابق  سچائی کی نیکی اور پاکیزگی میں پیدا کی گئی ہے۔ 
	(۲۵) پس جھوٹ بولنا چھوڑ کر  ہر ایک شخص اپنے  پڑوسی سے  سچ بولے  کیونکہ  ہم آپس میں ایک  دوسرے  کے  عضو ہیں۔ (۲۶)غصہ تو کرو مگر گناہ  نہ کرو۔ سورج کے  ڈوبنے  تک تمہاری خفگی نہ رہے۔ (۲۷) اور ابلیس  کو موقع نہ دو۔ (۲۸) چوری کرنے  والا پھر چوری نہ کرے  بلکہ  اچھا پیشہ اختیار کر کے  ہاتھوں  سے  محنت کرے  تاکہ  محتاج کو دینے  کے  لئے  اس کے  پاس کچھ ہو۔ (۲۹) کوئی گندی بات تمہارے منہ سے  نہ نکلے  بلکہ وہی جو ضرورت کے  موافق  ترقی کے  لئے اچھی ہو تاکہ  اس سے  سننے  والوں پر مہربانی ہو۔ (۳۰) اور پروردگار کے  پاک روح کو رنجیدہ نہ کرو جس سے  تم پر رہائی کے  دن کے  لئے مہر ہوئی۔ (۳۱) ہر طرح کی تلخ مزاجی اور قہر اور غصہ اور شور و غل اور بد گوئی  ہر قسم کی بدخواہی سمیت  تم سے  دور کی جائیں۔ (۲۳) اور ایک دوسرے  پر مہربان اور نرم دل ہو اور جس طرح پاک پروردگار نے  سیدنا عیسیٰ مسیح میں تمہارے  قصور معاف کئے  ہیں تم بھی ایک دوسرے  کے  قصور معاف کرو۔ 


رکوع ۵: نور میں زندگی گزارنا 

	(۱) پس عزیز فرزندوں کی طرح پروردگار کی مانند بنو۔ (۲)اور محبت  سے  چلو۔ جیسے  سیدنا مسیح نے  تم سے  محبت کی اور ہمارے  واسطے  اپنے  آپ کو خوشبو کی مانند پروردگار کی نذر کر کے  قربان کیا۔ (۳) اور جیسا کہ مومنین کو مناسب ہے  تم میں حرام کاری اور کسی طرح کی ناپاکی  یا لالچ  کا ذکر تک نہ ہو۔ (۴) اور بے  شرمی اور بے  ہودہ گوئی اور ٹھٹھا بازی کا کیوں  کہ یہ لائق  نہیں بلکہ برعکس  اس کے  شکر گزاری ہو۔ (۵)کیونکہ تم یہ خوب جانتے  ہو کہ کسی حرام کار یا ناپاک یا لالچی جو بُت پرست کے  برابر ہے  سیدنا مسیح اور پروردگار کی بادشاہی میں کچھ میراث نہیں۔ (۶)کوئی تم کو بے  فائدہ باتوں سے  دھوکا نہ دے  کیونکہ ان ہی گناہوں کے  سبب سے  نا فرمانی کے  فرزندوں پر پروردگار کا غضب نازل ہوتا ہے۔ (۷) پس ان کے  کاموں میں شریک نہ ہو۔ (۸) کیونکہ تم پہلے  تاریکی تھے  مگر اب مولا میں نور ہو۔ پس نور کے  فرزندوں  کی طرح چلو۔ (۹) (اس لئے  کہ نور کا پھل  ہر طرح کی نیکی اور دیانت داری اور سچائی ہے  )۔ (۱۰) اور تجربہ سے  معلوم کرتے  رہو کہ پروردگار کو کیا پسند ہے۔ (۱۱) اور تاریکی  کے  بے  پھل کاموں میں شریک نہ ہو  بلکہ  ان پر ملامت  ہی کیا کرو۔ (۱۲)کیونکہ  ان کے  پوشیدہ  کاموں کا ذکر  کرنا شرم کی بات ہے۔ (۱۳) اور جن چیزوں  پر ملامت ہوتی ہے  وہ سب نورسے  ظاہر ہوتی ہیں کیونکہ  جو کچھ ظاہر کیا جاتا ہے وہ روشن ہو جاتا ہے۔ (۱۴) اس لئے  وہ فرماتا ہے  اے  سونے  والے  جاگ اور مردوں میں جی اٹھو تو سیدنا مسیح کا نور تم پر چمکے  گا۔ 
	(۱۵) پس غور سے  دیکھو کہ کس طرح چلتے  ہو۔ نادانوں کی طرح نہیں  بلکہ داناؤں کی مانند چلو۔ (۱۶) اور وقت کو غنیمت  جانو کیونکہ دن بُرے  ہیں۔ (۱۷) اس سبب سے  نادان نہ بنو بلکہ  پروردگار کی مرضی کو سمجھو کہ  کیا ہے۔ (۱۸) اور شراب میں متوالے نہ بنو کیونکہ  اس سے  بد چلنی واقع ہوتی ہے  بلکہ روح سے  معمور ہوتے  جاؤ۔ (۱۹) اور آپس میں  مزامیر اور گیت اور روحانی غزلیں گایا کرو اور دل سے  پروردگار کے  لئے گاتے  بجاتے  رہا کرو۔ (۲۰) اور سب باتوں میں ہمارے  آقا و مولا سیدنا عیسیٰ مسیح کے  نام سے  ہمیشہ  پروردگار کا شکر کرتے  رہو۔ 


بیویاں اور خاوند 
(۲۱) اور سیدنا مسیح کے  خوف سے  ایک دوسرے  کے  تابع رہو۔ 
	(۲۲)اے  بیویو! اپنے  شوہروں کی ایسی تابع رہو جیسے  پروردگار کی۔ (۲۳)کیونکہ  شوہر بیوی کا سر ہے  جیسے  کہ سیدنا مسیح جماعت کا سرہیں اور وہ خود بدن کے  بچانے  والے  ہیں۔ (۲۴) لیکن جیسے  جماعت سیدنا مسیح کے  تابع ہے  ویسے  ہی بیویاں  بھی ہر بات میں اپنے  شوہروں کے  تابع ہوں۔ (۲۵) اے  شوہرو ! اپنی بیویوں سے  محبت کرو جیسے سیدنا مسیح نے  بھی جماعت سے  محبت کر کے اپنے  آپ کو اس کے  واسطے  موت کے  حوالہ کر دیا۔ (۲۶) تاکہ  اس کو کلام کے  ساتھ پانی سے  غسل دے  کر اور صاف کر کے  پاک بنائے۔ (۲۷) اور ایک ایسی عظمت والی جماعت  بنا کر اپنے  پاس حاضر کریں جس کے  بدن میں داغ  یا جھری یا کوئی اور ایسی چیز نہ ہو بلکہ  پاک اور بے  عیب ہو۔ (۲۸) اسی طرح شوہروں  کو لازم ہے  کہ  اپنی بیویوں سے  اپنے  بدن کی مانند محبت  رکھیں۔ جو اپنی بیوی سے  محبت کرتا ہے  اور اپنے  آپ سے  محبت کرتا ہے۔ (۲۹) کیونکہ  کہ کبھی کسی نے  اپنے  جسم سے  دشمنی نہیں کی  بلکہ اس کو پالتا اور پرورش کرتا ہے  جیسے  کہ سیدنا مسیح جماعت کو۔ (۳۰) اس لئے  کہ ہم ان کے  بدن کے  عضو ہیں۔ (۳۱) اسی سبب سے  آدمی باپ سے  اور ماں سے  جدا ہو کر اپنی بیوی کے  ساتھ رہے  گا اور وہ دونوں ایک جسم ہوں گے۔ (۳۲) یہ راز تو بڑا ہے  لیکن میں سیدنا مسیح اور جماعت کی بابت کہتا ہوں۔ (۳۳) بہر حال  تم میں سے  بھی ہر ایک اپنی بیوی سے  اپنی مانند محبت کرے  اور بیوی اس بات کا خیال رکھے  کہ اپنے  شوہر سے  ڈرتی رہے۔ 


رکوع ۶: بچے  اور والدین 

	(۱) اے  فرزندو! پروردگار میں اپنے  ماں باپ کے  فرمانبردار رہو کیونکہ  یہ واجب ہے۔ (۲) اپنے  باپ کی اور ماں کی عزت کرو(یہ پہلا حکم ہے  جس کے  ساتھ وعدہ بھی ہے  )۔ (۳) تاکہ تمہارا  بھلا ہو اور تمہاری عمر زمین پر دراز ہو۔ (۴) اور اے  اولاد والو! تم اپنے  فرزندوں کو غصہ نہ دلاؤ بلکہ پروردگار کی طرف سے  تربیت اور نصیحت  دے  دے  کر ان کی پرورش کرو۔ 
غلام اور آقا 
	(۵)اے  نوکرو! جو جسم کے  رو سے  تمہارے  مالک ہیں اپنی صاف دلی سے  ڈرتے  اور کانپتے  ہوئے  ان کے  ایسے  فرمانبردار رہو جیسے  سیدنا مسیح کے۔ (۶) اور آدمیوں کو خوش کرنے  والوں کی طرح دکھاوے  کے  لئے  خدمت نہ کرو بلکہ سیدنا مسیح کے  بندوں کی طرح دل سے  پروردگار کی رضا پوری کرو۔ (۷) اور اس خدمت  کو آدمیوں  کی نہیں بلکہ پروردگار کی جان کر جی سے  کرو۔ (۸) کیونکہ  تم جانتے  ہو جو کوئی  جیسا اچھا کام کرے  گا خواہ  غلام ہو خواہ آزاد پروردگار  سے  ویسا ہی پائے  گا۔ (۹) اور اے  مالکو ! تم بھی دھمکیاں چھوڑ کر ان کے  ساتھ  ایسا ہی سلوک کرو کیونکہ  تم جانتے  ہو کہ  ان کا اور تمہارا دونوں کا مالک آسمان پر ہے  اور وہ کسی کا طرف دار نہیں۔ 
	(۱۰) غرض پروردگار میں اور اس کی قدرت کے  زور میں مضبوط بنو۔ (۱۱) پروردگار کے  سب ہتھیار  باندھ لو تاکہ تم ابلیس  کے  منصوبوں  کے  مقابلہ میں قائم رہ سکو۔ (۱۲) کیونکہ ہمیں خون اور گوشت سے  کشتی نہیں کرنا بلکہ حکومت والوں اور اختیار والوں اور اس دنیا کی تاریکی کے  حاکموں اور شرارت  کی ان روحانی فوجوں سے  جو آسمانی مقاموں میں ہیں۔ (۱۳) اس واسطے  تم پروردگار کے  سب ہتھیار  باندھ لو تاکہ بُرے  دن میں  مقابلہ کر سکو اور سب کاموں کو انجام دے  کر قائم رہ سکو۔ (۱۴) پس سچائی  سے  اپنی کمر کس اور نیکی کا بکتر لگا کر (۱۵) اور پاؤں میں صلح کی خوشخبری کی تیاری  کے  جوتے  پہن کر۔ (۱۶) اور ان سب کے  ساتھ  ایمان کی سپر لگا کر  قائم رہو۔ جس سے  تم اس شریر کے  سب جلتے  ہوئے تیروں کو بجھا سکو۔ (۱۷) اور نجات کا خود اور روح کی تلوار جو پروردگار  کا کلام ہے  لے  لو۔ (۱۸) اور ہر وقت اور ہر طرح سے  روح میں دعا اور منت کرتے  رہو اور اسی غرض سے  جاگتے  رہو کہ سب مومنین کے  واسطے  بلا ناغہ دعا کیا کرو۔ (۱۹) اور  میرے  لئے  بھی تاکہ بولنے  کے  وقت مجھے  کلام کرنے  کی توفیق  ہو جس سے  میں خوشخبری  کے  راز کو دلیری سے  ظاہر کروں۔ (۲۰) جس کے  لئے زنجیر  سے  جکڑا ہوا ایلچی ہوں اور اس کو ایسی دلیری سے  بیان کروں جیسا بیان کرنا مجھ پر فرض ہے۔ 
سلام و دعا 
	(۲۱) اور تخکس  جو پیارا بھائی، اور مولا میں دیانت دار خادم ہے  تمہیں سب باتیں بتا دے  گا تاکہ تم بھی میرے  حال سے  واقف ہو جاؤ کہ میں کس طرح رہتا ہوں۔ (۲۲) اس کو میں نے  تمہارے پاس اسی واسطے  بھیجا ہے  کہ تم  ہماری حالت سے  واقف ہو جاؤ اور وہ تمہارے  دلوں کو تسلی دے۔ 
	(۲۳) پروردگار اور آقا و مولاسیدنا عیسیٰ مسیح کی طرف سے  بھائیوں کو اطمینان حاصل ہو اور ان میں ایمان کے  ساتھ محبت ہو۔ (۲۴)جو ہمارے  آقا و مولا سیدنا عیسیٰ مسیح سے  لازوال محبت کرتے  ہیں ان سب پر مہربانی ہوتی رہے۔ 



سیدنا عیسیٰ المسیح کی انجیل شریف
۲۷ پاروں  میں سے  ۱۱واں پارہ
  رسولِ مقبول حضرت پولوس کا اہلِ فلپیوں کو تبلیغی خط



رکوع ۱

	(۱) سیدنا عیسیٰ مسیح کے  بندوں اور پولوس رسول اور تمتھیس کی طرف سے  اہلِ فلپیوں کے  سب مومنین کے  نام جو سیدنا عیسیٰ مسیح میں ہیں نگہبانوں اور خادموں سمیت۔ 
	(۲) ہمارے  پروردگار اور آقا و مولا سیدنا عیسیٰ مسیح کی طرف سے  تمہیں مہربانی اور اطمینان حاصل ہوتا رہے۔ 
	(۳) میں جب کبھی تمہیں یاد کرتا ہوں تو اپنے  پروردگار کا شکر بجا لاتا ہوں۔ (۴) اور ہر ایک دعا میں  جو تمہارے  لئے کرتا ہوں ہمیشہ  خوشی کے  ساتھ  تم سب کے  لئے  درخواست کرتا ہوں۔ (۵) اس لئے  کہ تم اول روز سے  لے  کر آج تک انجیل شریف کے  پھیلانے میں شریک رہے  ہو۔ (۶) اور مجھے  اس بات کا بھروسا ہے  کہ جس  نے  تم میں نیک کام شروع کیا ہے  وہ اسے  سیدنا عیسیٰ مسیح کے  دن تک پورا کر دیں گے۔ (۷)چنانچہ واجب ہے  کہ  میں تم سب کی بابت  ایسا ہی خیال کروں کیونکہ  تم میرے  دل میں رہتے  ہو اور میری  قید اور خوشخبری کی جواب دہی اور ثبوت میں تم سب میرے  ساتھ مہربانی میں شریک ہو۔ (۸) پروردگارِ عالم گواہ ہیں کہ  میں سیدنا عیسیٰ مسیح کی سی الفت  کر کے  تم سب کا مشتاق ہوں۔ (۹) اور یہ دعا کرتا ہوں کہ تمہاری محبت علم اور ہر طرح کی تمیز کے  ساتھ اور بھی زیادہ  ہوتی جائے۔ (۱۰) تاکہ عمدہ عمدہ باتوں کو پسند کر سکو اور سیدنا مسیح کے  دن تک صاف دل رہو اور ٹھوکر  نہ کھاؤ۔ (۱۱)اور سچائی کے  پھل سے  جو سیدنا مسیح کے  سبب سے  ہے  بھرے  رہو تاکہ پروردگار کی بزرگی ظاہر ہو اور اس کی ستائش کی جائے۔ 
سیدنا عیسیٰ مسیح کے  لئے  زندہ رہنا 
	(۱۲) اے  دینی بھائیو! میں چاہتا ہوں کہ  تم جان لو کہ جو مجھ پر گزرا وہ انجیل شریف کی ترقی ہی کا باعث ہوا۔ (۱۳) یہاں تک کہ  قیصری سپاہیوں کی ساری پلٹن اور باقی سب لوگوں میں مشہور ہو گیا کہ میں سیدنا مسیح کے  واسطے  قید ہوں۔ (۱۴) اور جو مولا میں بھائی ہیں ان میں سے  اکثر میرے  قید ہونے  کے  سبب سے  دلیر ہو کر بے  خوف اللہ تعالی و تبارک تعالی  کا کلام سنانے  کی زیادہ جرات کرتے  ہیں۔ (۱۵) بعض تو حسد اور جھگڑے  کی وجہ سے  سیدنا عیسیٰ  مسیح تبلیغ کرتے  ہیں اور بعض نیک نیتی سے۔ (۱۶)ایک تو محبت کی وجہ سے  یہ جان کر سیدنا مسیح کی تبلیغ کرتے  ہیں کہ میں انجیل کی جواب دہی کے  واسطے  مقرر ہوں۔ (۱۷) مگر دوسرے تفرقہ کی وجہ سے  نہ کہ صاف دلی سے  بلکہ  اس خیال سے  کہ میری قید میں میرے  لئے مصیبت پیدا کریں۔ (۱۸) پس کیا ہوا؟ صرف یہ کہ ہر طرح  سے  سیدنا مسیح کی تبلیغ ہوتی ہے خواہ بہانے  سے  ہو خواہ سچائی سے  اور اس سے  میں خوش ہوں اور رہوں گا بھی۔ (۱۹)کیونکہ  میں جانتا ہوں کہ تمہاری دعا اور سیدنا مسیح کے  روح کے  انعام سے  اس کا انجام میری نجات ہو گا۔ (۲۰) چنانچہ میری  دلی آرزو اور امید یہی ہے  کہ میں کسی بات میں شرمندہ نہ ہوں بلکہ میری  کمال دلیری کے  باعث جس طرح سیدنا مسیح کی تعظیم میرے  بدن کے  سبب سے  ہمیشہ ہوتی رہی ہے  اسی طرح  اب بھی ہو گی خواہ میں زندہ رہوں اور خواہ مروں۔ (۲۱)کیونکہ  زندہ رہنا  میرے  لئے  سیدنا مسیح اور مرنا نفع۔ (۲۲)لیکن اگر میرا جسم میں زندہ رہنا ہی میرے  کام کے  لئے  مفید ہے  تو میں نہیں جانتا کہ کسے  پسند کروں۔ (۲۳) میں دونوں  طرف پھنسا  ہوا ہوں۔ میر ا جی تو یہ چاہتا ہے  کہ  کُوچ کر کے  سیدنا مسیح کے  پاس جارہوں کیونکہ یہ بہت ہی بہتر ہے۔ (۲۴) مگر جسم میں رہنا  تمہاری خاطر  زیادہ ضروری ہے۔ (۲۵) اور چونکہ  مجھے  اس کا یقین  ہے  اس لئے  میں جانتا ہوں کہ زندہ رہوں گا بلکہ تم سب کے  ساتھ رہوں گا تاکہ تم ایمان میں ترقی کرو اور اس میں خوش رہو۔ (۲۶) اور جو تمہیں  مجھ پر فخر ہے  وہ میرے  پھر تمہارے  پاس آنے  سے  سیدنا مسیح میں زیادہ ہو جائے۔ (۲۷)صرف  یہ  کرو کہ تمہارا چال چلن  سیدنا مسیح  کی خوشخبری  کے  موافق رہے  تاکہ  خواہ میں آؤں اور تمہیں دیکھوں خواہ نہ آؤں  تمہارا حال نہ سنوں کہ تم ایک  روح میں قائم ہو اور انجیل شریف  کے  ایمان کے  لئے  ایک جان ہو کر جانفشانی کرتے  ہو۔ (۲۸) اور کسی بات میں مخالفوں سے  دہشت نہیں کھاتے۔ یہ ان کے  لئے ہلاکت  کا صاف نشان ہے لیکن تمہاری نجات کا اور یہ پروردگار کی طرف سے  ہے۔ (۲۹) کیونکہ سیدنا مسیح کی خاطر تم پر یہ مہربانی ہو کہ نہ فقط  ان پر ایمان لاؤ بلکہ ان کی خاطر دکھ بھی سہو۔ (۳۰) اور تم اسی طرح جانفشانی کرتے  ہو جس طرح مجھے  کرتے  دیکھا تھا اور اب بھی سنتے  ہو کہ  میں ویسی ہی کرتا ہوں۔ 


رکوع ۲: سیدنا عیسیٰ مسیح کا انکسار اور عظمت 

	(۱) پس اگر کچھ تسلی سیدنا مسیح میں اور محبت کی دل جمعی اور روح کی شراکت اور رحم دلی ودردمندی ہے۔ (۲) تو میری یہ خوشی پوری کرو کہ یک دل رہو۔ یکساں محبت رکھو۔ ایک جان ہو۔ ایک ہی خیال رکھو۔ (۳) تفرقے  اور بے  جا فخر کے  باعث کچھ نہ کرو بلکہ عاجزی سے  ایک دوسرے  کوا پنے  سے  بہتر سمجھو۔ (۴)ہر ایک اپنے  ہی احوال پر نہیں بلکہ  ہر ایک دوسروں کے  احوال پر بھی نظر رکھو۔ (۵) ویسا ہی مزاج رکھو جیسا سیدنا عیسیٰ مسیح کا بھی تھا۔ (۶)انہوں نے  اگرچہ پروردگار کی صورت پر تھے  پروردگار کے  برابر ہونے  کو قبضہ میں رکھنے  کی چیز نہ سمجھا۔ (۷) بلکہ اپنے  آپ کو خالی کر دیا اور خادم کی صورت اختیار کی اور انسانوں کے  مشابہ ہو گیا۔ (۸) اور انسانی شکل میں ظاہر ہو کر اپنے  آپ کو پست کر دیا اور یہاں تک فرمانبردار رہے  کہ موت بلکہ صلیبی موت  گوارا کی۔ (۹) اسی واسطے پروردگار نے  بھی انہیں بہت سربلند کیا اور انہیں وہ نام بخشا  جو سب ناموں سے  اعلی ہے۔ (۱۰) تاکہ سیدنا مسیح کے  نام پر ہر ایک گھٹنا جھکے۔ خواہ آسمانیوں کا ہو خواہ زمینیوں کا۔ خواہ ان کا جو زمین کے  نیچے  ہیں۔ (۱۱) اور پاک پروردگار  کے  لئے  ہر ایک زبان اقرار کرے  کہ سیدنا عیسیٰ مسیح ہی مولا ہیں۔ 
دنیا میں چراغوں کی طرح
	(۱۲) پس اے  میرے  دینی بھائیو! جس طرح تم ہمیشہ سے  فرمانبرداری کرتے  آئے  ہو اسی طرح اب بھی نہ صرف میری حاضری میں بلکہ  اس سے  بہت زیادہ میری غیر حاضری میں ڈرتے  اور کانپتے  ہوئے  اپنی نجات کا کام کئے  جاؤ۔ (۱۳) کیونکہ جو تم میں نیت اور عمل دونوں کو اپنے  نیک ارادہ کو انجام دینے  کے  لئے  پیدا کرتا ہے  وہ پروردگار ہے۔ (۱۴) سب کا شکایت اور تکرار  بغیر کیا کرو۔ (۱۵) تاکہ تم بے  عیب اور بھولے  ہو کر ٹیڑھے  اور کجرو  لوگوں میں پروردگار کے  بے  نقص فرزند بنے  رہو۔ (جن کے  درمیان  تم دنیا میں  چراغوں کی طرح دکھائ دیتے  ہو۔ (۱۶) اور زندگی کا کلام پیش کرتے  ہو)تاکہ سیدنا مسیح کے  دن مجھے  فخر ہو کہ نہ میری دوڑ دھوپ بے  فائدہ ہوئی نہ میری  محنت اکارت گئی۔ (۱۷) اور اگر مجھے  تمہارے  ایمان کی قربانی اور خدمت کے  ساتھ اپنا خون بھی بہانا پڑے  تو بھی خوش ہوں اور تم سب کے  ساتھ خوشی کرتا ہوں۔ (۱۸) تم بھی اسی طرح خوش ہو اور میرے  ساتھ خوشی کرو۔ 
تیمتھیس اور اپفردتس 
	(۱۹) مجھے  آقا و مولا سیدنا عیسیٰ مسیح میں امید ہے  کہ  تیمتھیس کو تمہارے  پاس جلد بھیجوں گا تاکہ تمہارا احوال دریافت کر کے  میری بھی خاطر جمع ہو۔ (۲۰) کیونکہ کوئی ایسا خیال میرے  پاس نہیں جو صاف دلی سے  تمہارے  لئے  فکر مند ہو۔ (۲۱) سب اپنی اپنی باتوں کی فکر میں ہیں نہ سیدنا عیسیٰ مسیح کی۔ (۲۲) لیکن تم اس کی پختگی سے  واقف ہو کہ جیسے بیٹا باپ کی خدمت کرتا ہے  ویسے  ہی  اس نے  میرے  ساتھ انجیل پھیلانے  میں خدمت کی۔ (۲۳) پس میں امید کرتا ہوں کہ جب اپنے  حال کا انجام معلوم کر لوں گا تو اسے  فوراً  بھیج دوں گا۔ (۲۴) اور مجھے پروردگار پر بھروسہ ہے  کہ میں آپ بھی جلد آؤں گا۔ (۲۵) لیکن میں نے  اپفردتسں کو تمہارے  پاس بھیجنا  ضرور سمجھا۔  وہ میرا بھائی اور ہم خدمت اور ہم سپاہ اور تمہارا قاصد اور میری  حاجت رفع کرنے  کے  لئے خادم ہے۔ (۲۶)کیونکہ وہ تم سب کا بہت  مشتاق تھا اور اس واسطے  بے  اقرار رہتا تھا کہ تم نے اس کی بیماری کا حال سنا تھا۔ (۲۷) بے  شک وہ بیماری سے  مرنے  کو تھا مگر پروردگار نے اس پر رحم کیا اور فقط  اس ہی  پر نہیں بلکہ مجھ پر بھی تاکہ مجھے  غم پر غم نہ ہو۔ (۲۸)اس لئے  مجھے  اس کے  بھیجنے کا اور بھی زیادہ خیال ہوا کہ تم  بھی اس کی ملاقات  سے  پھر خوش  ہو جاؤ اور میرا بھی غم گھٹ جائے۔ (۲۹) پس تم اس سے  پروردگار میں کمال خوشی کے  ساتھ  ملنا اور ایسے  شخصوں کی عزت کیا کرو۔ (۳۰) اس لئے  کہ وہ سیدنا مسیح کے  کام کی خاطر مرنے  کے  قریب ہو گیا تھا اور اس نے  جان لگا دی تاکہ جو کمی  تمہاری طرف سے  میری خدمت میں ہوئی اسے  پورا کرے۔ 


رکوع ۳: حقیقی سچائی 

	(۱) غرض میرے  بھائیو! پروردگار میں خوش رہو۔ تمہیں ایک ہی بات بار بار لکھنے  میں مجھے  توکچھ دقت نہیں اور تمہاری اس میں حفاظت ہے۔ (۲) کتوں سے  خبر دار رہو۔ بدکاروں سے خبر دار رہو۔ کٹوانے  والوں سے  خبر دار رہو۔ (۳) کیونکہ  مختون تو ہم ہیں  پروردگار کے  روح کی ہدایت  سے  عبادت کرتے  ہیں اور سیدنا مسیح پر فخر کرتے  ہیں اور جسم کا بھروسا نہیں کرتے۔ (۴) گو میں توجسم کا بھی بھروسا کر سکتا ہوں اگرکسی اور کو جسم پر بھروسا کرنے  کا خیال ہو تو میں اسے  سے  بھی زیادہ کر سکتا ہوں۔ (۵)آٹھویں دن میرا ختنہ ہوا۔ اسرائیل کی قوم اور بنیمین کے  قبیلہ کا ہوں۔ عبرانیوں کا عبرانی، شریعت کے  اعتبار سے  فریسی ہوں۔ (۶)جوش کے  اعتبار سے  جماعت کاستانے  والا۔ شریعت  کی سچائی کے  اعتبار سے  بے  عیب تھا۔ (۷)لیکن جتنی چیزیں  میرے  نفع کی تھیں  ان ہی کو میں نے  سیدنا مسیح کی خاطر  نقصان سمجھ لیا ہے۔ (۸) بلکہ میں اپنے  آقا و مولا سیدنا مسیح کی پہچان کی بڑی خوبی کے  سبب سے  سب چیزوں کو نقصان سمجھتا ہوں۔ جس کی خاطر  میں نے  سب چیزوں کا نقصان اٹھایا اور ان کو کوڑا سمجھتا ہوں تاکہ سیدنا مسیح کو حاصل کروں۔ (۹)اور اس میں پایا جاؤں۔ نہ اپنی اس سچائی کے  ساتھ جو شریعت  کی طرف سے ہے  بلکہ  اس سچائی کے  ساتھ جو سیدنا مسیح پر ایمان لانے  کے  سبب سے  ہے  اور پروردگار کی طرف سے  ایمان پر ملتی ہے۔ (۱۰) اور میں  اس کو اور اس کے  جی اٹھنے  کی قدرت کو اور اس کے  ساتھ  دکھوں میں شریک  ہونے  کو معلوم  کروں اور اس کی موت سے  مشابہت پیدا کروں۔ (۱۱) تاکہ کسی طرح مردوں میں سے  جی اٹھنے  کے  درجہ تک پہنچوں۔ 
(۱۲) یہ غرض نہیں کہ میں پا چکا یا کامل ہو چکا ہوں بلکہ اس چیز  کے  پکڑنے کے  لئے  دوڑا ہوا جاتا ہوں جس کے  لئے  سیدنا مسیح  نے  مجھے  پکڑا تھا۔ (۱۳) اے  دینی بھائیو! میرا یہ گمان نہیں کہ  پکڑ چکا ہوں بلکہ صرف یہ کرتا ہوں کہ  جو چیزیں  پیچھے  رہ گئیں  ان کو بھول کر آگے کی چیزوں کی طرف بڑھا ہوا۔ (۱۴) نشان کی طرف دوڑا ہوا جاتا ہوں تاکہ  اس انعام کو حاصل کروں جس کے  لئے پروردگار نے  مجھے  سیدنا عیسیٰ مسیح میں اوپر بلایا ہے۔ (۱۵) پس ہم میں سے  جتنے  کامل ہیں یہی  خیال رکھیں اور اگر کسی بات میں تمہارا اور طرح کا خیال ہو تو پروردگار  اس بات کو بھی تم پر ظاہر کر دیں گے۔ (۱۶) بہر حال جہاں تک ہم پہنچے  ہیں اسی کے  مطابق چلیں۔ 
(۱۷) اے  دینی بھائیو! تم سب مل کر میری مانند بنو اور ان لوگوں کو پہچان رکھو جو اس طرح چلتے  ہیں جس کا نمونہ تم ہم میں پاتے  ہو۔ (۱۸) کیونکہ بہتیرے ایسے  ہیں جن کا ذکر میں نے  تم سے  بارہا کیا ہے  اور اب ان بھی رو رو کر کہتا ہوں کہ وہ اپنے  چال چلن سے  سیدنا مسیح کی صلیب کے  دشمن ہیں۔ (۱۹)ان کا انجام ہلاکت  ہے۔ ان کا پروردگار پیٹ ہے۔ وہ اپنی شرم کی باتوں پر فخر کرتے  ہیں اور دنیا کی چیزوں کے  خیال میں رہتے  ہیں۔ (۲۰)مگر ہمارا وطن  آسمان پر ہے  اور ہم ایک منجی یعنی آقا و مولا سیدنا مسیح کے  وہاں سے  آنے کے  انتظار میں ہیں۔ (۲۱) وہ اپنی اس قوت کی تاثیر  کے  موافق  جس سے  سب چیزیں  اپنے  تابع  کر سکتے  ہیں ہماری پست  حالی کے  بدن کی شکل بدل کر اپنی بزرگی کے  بدن کی صورت پر بنائیں گے۔ 


رکوع ۴: ہدایات 

	(۱) اس واسطے  اے  میرے  پیارے  دینی بھائیو!جن کا میں مشتاق ہوں جو میری خوشی اور تابع ہو۔ 
	اے  پیارو! مولا میں اسی طرح قائم رہو۔ 
(۲) میں یوودیہ کو بھی نصیحت  کرتا ہوں اور سنتخنے کو بھی وہ پروردگار  میں یک دل رہیں۔ (۳) اور اے  سچے  ہم خدمت ! تم سے  بھی درخواست کرتا ہوں کہ  تم ان عورتوں کی مدد کرو کیونکہ انہوں نے میرے  ساتھ انجیل پھیلانے  میں کلیمینس اور میرے  ان باقی ہم خدمتوں سمیت جانفشانی کی جن کے  نام کتابِ حیات میں درج ہیں۔ 
	(۴) پروردگار میں ہر وقت خوش رہو۔ پھر کہتا ہوں کہ خوش رہو۔ (۵)تمہاری  نرم مزاجی سب آدمیوں پر ظاہر ہو۔ مولا قریب ہیں۔ (۶) کسی بات کی فکر نہ کرو بلکہ ہر ایک بات میں تمہاری درخواستیں  دعا اور منت  کے  وسیلہ سے  شکر گزاری کے  ساتھ پروردگار کے  سامنے پیش کی جائیں۔ (۷) تو پروردگار کا اطمینان جو سمجھ سے  بالکل باہر ہے تمہارے  دلوں اور خیالوں کو سیدنا مسیح میں محفوظ رکھیں گے۔ 
	(۸) غرض اے  دینی بھائیو! جتنی باتیں سچ ہیں اور جتنی باتیں شرافت  کی ہیں اور جتنی باتیں  واجب ہیں اور جتنی باتیں  پاک ہیں اور جتنی باتیں  پسندیدہ ہیں اور جتنی باتیں  دلکش ہیں غرض  جو نیکی اور تعریف  کی باتیں  ہیں ان پر غور کیا کرو۔ (۹) جو باتیں  تم نے  مجھ سے  سیکھیں اور حاصل کیں اور سنیں اور مجھ میں دیکھیں  ان پر  عمل کیا کرو تو پروردگار جو اطمینان کے  چشمہ ہیں تمہارے  ساتھ رہیں گے۔ 
مدد کے  لئے  شکر گزاری 
	(۱۰) میں پروردگار میں بہت خوش ہوں کہ اب تک اتنی مدت کے  بعد تمہارا  خیال میرے  لئے سر سبز  ہوا۔ بے  شک تمہیں پہلے  بھی اس کا خیال تھا مگر موقع نہ ملا۔ (۱۱) یہ نہیں کہ میں محتاجی کے  لحاظ سے  کہتا ہوں کیونکہ  میں نے  یہ سیکھا ہے  کہ جس حالت میں  ہوں اسی پر راضی رہوں۔ (۱۲) میں پست ہونا بھی جانتا ہوں اور بڑھنا بھی جانتا ہوں۔ ہر ایک بات اور سب حالتوں میں، میں نے  سیر ہونا بھوکا رہنا اور بڑھنا گھٹنا سیکھا ہے۔ (۱۳) جو مجھے  طاقت عطا فرماتے  ہیں اس میں، میں سب کچھ کر سکتا ہوں۔ (۱۴) تو بھی تم نے  اچھا کیا جو میری مصیبت  میں شریک ہوئے۔ (۱۵) اور اے  اہلِ فلپیو! تم خود بھی جانتے  ہو کہ خوشخبری کے  شروع میں جب میں مکدنیہ سے  روانہ ہوا تو تمہارے  سوا کسی جماعت نے  لینے  دینے  کے  معاملہ میں میری مدد نہ کی۔ (۱۶) چنانچہ اہلِ تھسلنیکے  میں بھی میری احتیاج رفع کرنے  کے  لئے تم نے  ایک دفعہ نہیں بلکہ دو دفعہ کچھ بھیجا تھا۔ (۱۷) یہ نہیں کہ  میں انعام چاہتا ہوں بلکہ  ایسا پھل چاہتا ہوں جو تمہارے حساب میں زیادہ ہو جائے۔ (۱۸) میرے  پاس  سب کچھ ہے  بلکہ  افراط سے۔ تمہاری بھیجی ہوئی چیزیں  اپفردتس کے  ہاتھ سے  لے  کر میں آسودہ  ہو گیا ہوں۔ وہ خوشبو اور مقبول قربانی ہیں جو پروردگارِ عالم کو پسندیدہ ہے۔ (۱۹) میرا پاک پروردگار اپنی دولت کے  موافق  بزرگی سے  سیدنا عیسیٰ مسیح میں تمہاری ہر ایک احتیاج رفع کریں گے۔ (۲۰) ہمارے پروردگار کی ابدالاآباد تمجید ہوتی رہے۔ آمین 
سلام و دعا 
	(۲۱) ہر ایک مومن سے  جو سیدنا مسیح میں سلام کہو۔ جو بھائی میرے  ساتھ ہیں تمہیں  سلام کہتے  ہیں۔ (۲۲) سب مومنین خصوصاً  قیصر کے  گھر والے  تمہیں سلام کہتے  ہیں۔ 
	(۲۳) آقا و مولا سیدنا عیسیٰ مسیح کی مہربانی تمہاری روح کے  ساتھ رہے۔ 




سیدنا عیسیٰ المسیح کی انجیل شریف
۲۷ پاروں  میں سے  ۱۲واں پارہ
  رسولِ مقبول حضرت پولوس کا اہلِ کلیسوں کو تبلیغی خط


رکوع ۱

	(۱)پولوس کی طرف سے  جو رضا الٰہی سے  سیدنا مسیح کے  رسول ہوں اور بھائی  تیمتھیس کی طرف سے۔ (۲)سیدنا مسیح میں ان پارساؤں اور مومنین بھائیوں کے  نام جو کلسے  میں ہیں ہمارے  پروردگار کی طرف سے  تمہیں مہربانی اور اطمینان حاصل ہوتا رہے۔ 
	(۳) ہم تمہارے  حق میں ہمیشہ دعا کر کے  اپنے  آقا و مولا سیدنا مسیح کے  پروردگار کا شکر کرتے  ہیں۔ (۴) کیونکہ  ہم نے  سنا ہے  کہ  سیدنا مسیح پر تمہارا ایمان ہے  اور سب پارسالوگوں سے  محبت رکھتے  ہو۔ (۵) اس امید کی ہوئی چیز  کے  سبب سے  جو تمہارے  واسطے  آسمان پر رکھی ہوئی ہے  جس کا ذکر  تم اس خوشخبری کے  کلامِ حق میں سن چکے  ہو۔ (۶) جو تمہارے پاس پہنچی جیسے  سارے  جہان میں بھی پھل دیتی اور ترقی کرتی جاتی ہے۔ چنانچہ جس دن سے  تم نے  اس کو سنا اور پروردگار کی مہربانی  کو سچے  طور پر پہچانا تم میں بھی ایسا ہی کرتی ہے۔ (۷) اسی کی تعلیم  تم نے  ہمارے  عزیز  ہم خدمت اپفردتس سے  پائی جو ہمارے  لئے  سیدنا مسیح کا دیانتدار خادم ہے۔ (۸) اسی نے  تمہاری محبت  کو جو روح میں ہے  ہم پر ظاہر کیا۔ 
	(۹) اسی لئے  جس دن سے  یہ سنا ہے  ہم بھی تمہارے  واسطے یہ دعا کرنے  اور درخواست کرنے  سے  باز نہیں آتے کہ تم کمال  روحانی حکمت اور سمجھ کے  ساتھ اس کی مرضی کے  علم سے  معمور ہو جاؤ۔ (۱۰) تاکہ تمہارا  چال چلن پروردگار کے  لائق ہو اور اس کو ہر طرح سے  پسند آئے  اور تم میں  ہر طرح کے  نیک کام کا پھل لگے  اور پروردگار کی پہچان میں بڑھتے  جاؤ۔ (۱۱) اور ان کی بزرگی کی قدرت کے  موافق  ہر طرح کی قوت سے  قوی ہوتے  جاؤ تاکہ خوشی کے  ساتھ ہر صورت سے  صبر اور تحمل کر سکو۔ (۱۲) اور پروردگار  کا شکر کرتے  رہو جنہوں نے ہم کو اس لائق کیا کہ نور میں پارساؤں کے  ساتھ میراث کا حصہ پائیں۔ (۱۳) اس نے ہم کو تاریکی  کے  قبضہ سے  چھڑا کر  اپنے  عزیز  اِبن (یعنی سیدنا عیسیٰ مسیح) کی بادشاہی میں داخل کیا۔ (۱۴) جس میں ہم کو رہائی یعنی گناہوں کی معافی حاصل ہے۔ 


سیدنا عیسیٰ مسیح کی شخصیت اور کام 
	(۱۵) آپ ان دیکھے  پاک پروردگار کی صورت اور تمام مخلوقات سے  پہلے  مولود ہیں۔ (۱۶) کیونکہ آپ ہی میں سب چیزیں پیدا کی گئیں۔ آسمان کی ہوں یا زمین کی۔ دیکھی ہوں یا ان دیکھی۔ تخت ہوں یا ریاستیں  یا حکومتیں  یا اختیارات۔ سب چیزیں  آپ ہی کے  وسیلہ سے  اور آپ ہی کے  واسطے  پیدا ہوئی ہیں۔ (۱۷) اور آپ سب چیزوں سے  پہلے  ہیں اور آپ ہی میں سب چیزیں قائم رہتی ہیں۔ (۱۸) اور آپ ہی بدن یعنی جماعت کا سر ہیں۔ آپ ہی ابتدا ہیں اور مردوں میں سے  جی اٹھنے  والوں میں پہلوٹھے  تاکہ سب باتوں میں آپ کا اول درجہ ہو۔ (۱۹) کیونکہ پروردگار کو یہ پسند آیا کہ  ساری معموری آپ ہی میں سکونت کرے۔ (۲۰) اور آپ کے  خون کے  سبب سے  جو صلیب پر بہا صلح کر کے  سب چیزوں کا آپ کے  وسیلہ سے  اپنے  ساتھ میل کر لیں۔ خواہ وہ زمین کی ہوں خواہ آسمان کی (۲۱) اور پروردگار نے  اب سیدنا عیسیٰ مسیح کے  جسمانی بدن میں موت کے  وسیلہ سے  تمہارا بھی میل کر لیا۔ (۲۲) جو پہلے  خارج اور بُرے کاموں کے  سبب سے  دل سے  دشمن تھے  تاکہ  وہ تم کو پارسا، بے  عیب اور بے  الزام بنا کر اپنے  سامنے  حاضر کریں۔ (۲۳) بشرطیکہ  تم ایمان کی بنیاد  پر قائم اور پختہ  رہو اور اس انجیل  کو جسے  تم نے  سنا نہ چھوڑوجس کی تبلیغ  آسمان کے  نیچے  کی تمام مخلوقات میں کی گئی اور میں پولوس رسول اسی کا خادم بنا۔ 
	(۲۴) اب میں ان دکھوں کے  سبب سے  خوش ہوں جو تمہاری خاطر اٹھاتا ہوں اور سیدنا مسیح کی مصیبتوں کی کمی ان کے  بدن یعنی جماعت  کی خاطر اپنے  جسم میں پوری کئے  دیتا ہوں۔ (۲۵) جس کا میں  پروردگار  کے  اس انتظام کے  مطابق  خادم بنا جو تمہارے واسطے میرے  سپرد ہوا تاکہ  میں پروردگار کے  کلام کی پوری پوری تبلیغ  کروں۔ (۲۶) یعنی اس بھید کو جو تمام زمانوں اور پشتوں سے  پوشیدہ رہا لیکن اب ان کے  ان مومنین پر ظاہر ہوا۔ (۲۷) جن پر پروردگار نے  ظاہر کرنا چاہا  کہ مشرکین  میں اس راز کی بزرگی کی دولت کیسی کچھ ہے  اور وہ یہ ہے  کہ  سیدنا مسیح جو بزرگی  کی امید ہیں تم میں رہتے  ہیں۔ (۲۸) جن کی تبلیغ  کر کے  ہم ہر ایک شخص کو نصیحت  کرتے  اور ہر ایک کو کمال دانائی سے  تعلیم دیتے  ہیں تاکہ ہم ہر شخص کو سیدنا مسیح میں کامل کر کے  پیش کریں۔ (۲۹) اور اسی لئے  میں ان کی اس قوت کے  موافق جانفشانی سے  محنت کرتا ہوں جو مجھ میں زور سے  اثر کرتی ہے ۔

 
رکوع ۲

 	(۱) میں چاہتا ہوں تم جان لو کہ تمہارے  اور لودیکیہ والوں اور ان سب کے  لئے  جنہوں نے میری  جسمانی صورت نہیں دیکھی کیا ہی جانفشانی کرتا ہوں۔ (۲) تاکہ ان کے  دلوں کو تسلی ہو اور وہ محبت سے  آپس میں گٹھے  رہیں اور پوری سمجھ کی تمام دولت  کو حاصل کریں اور پروردگار کے  راز یعنی سیدنا مسیح کو پہچانیں۔ (۳) جن میں حکمت اور معرفت کے  سب خزانے  پوشیدہ ہیں۔ (۴) یہ میں اس لئے  کہتا ہوں کہ کوئی آدمی  لبھانے  والی باتوں سے  تمہیں دھوکا نہ دے۔ (۵) کیونکہ میں گو جسم کے  اعتبار سے  دور ہوں مگر روح کے  اعتبار سے تمہارے  پاس ہوں اور تمہاری باقاعدہ حالت اور تمہارے  ایمان کی جو سیدنا مسیح پر ہے  مضبوطی دیکھ کر خوش ہوتا ہوں۔ 
	(۶) پس جس طرح تم نے  سیدنا مسیح مولا کو قبول کیا اسی طرح ان میں چلتے  رہو۔ (۷) اور ان میں جڑ پکڑتے  اور تعمیر  ہوتے  جاؤ اور جس طرح تم نے  تعلیم پائی اسی طرح  ایمان میں مضبوط رہو اور خوب شکر گزاری کیا کرو۔ 
	(۸) خبر دار کوئی  شخص تم کو اس فیلسوفی اور لاحاصل فریب سے  شکار نہ کر لے  جو انسانوں کی روایت اور دنیوی  ابتدائی باتوں کے  موافق  ہیں نہ کہ سیدنا مسیح کے  موافق۔ (۹) کیونکہ شانِ خداوندی   کی ساری بھرپوری سیدنا مسیح میں  ہی سراپا ہو کرمستقل قیام کرتی ہے۔ (۱۰) اور تم ان ہی میں معمور ہو گئے ہو جو ساری حکومت اور اختیار کا سر ہیں۔ (۱۱) ان ہی میں تمہارا  ختنہ ہوا جو ہاتھ سے  نہیں ہوتا یعنی سیدنا مسیح کا ختنہ جس سے  جسمانی بدن اتارا جاتا ہے۔ (۱۲) اور ان ہی کے  ساتھ اصطباغ  میں دفن ہوئے  اور ان میں پروردگار کی قوت پر ایمان لا کر جنہوں نے  انہیں مردوں میں سے  زندہ کیا ان کے  ساتھ جی بھی  اٹھے۔ (۱۳) اور انہوں نے  تمہیں بھی جو اپنے  قصوروں اور جسم کی نا مختونی کے  سبب سے  مردہ تھے  ان کے  ساتھ زندہ کیا اور ہمارے  سب قصور معاف کئے۔ (۱۴) اور حکموں کی وہ دستاویز مٹا لی جو ہمارے نام پر اور ہمارے  خلاف تھی اور اس کو صلیب پر کیلوں سے  جڑ کر سامنے  سے  ہٹا دیا۔ (۱۵) انہوں نے حکومتوں اور اختیاروں کو اپنے  اوپر سے  اتار کر ان کو برملا تماشا بنایا اور صلیب کے  سبب سے  ان پر  فتح یا بی  کا شادیانہ بجایا۔ 
	(۱۶) پس کھانے  پینے  یا عید یا نئے  چاند یا سبت کی بابت  کوئی تم پر الزام نہ لگائے۔ (۱۷)کیونکہ یہ آنے  والی چیزوں کا سایہ  ہیں مگر اصل چیزیں  سیدنا مسیح کی ہیں۔ (۱۸) کوئی شخص  خاکساری اور فرشتوں کی عبادت  پسند کر کے  تمہیں  دوڑ کے  انعام سے  محروم نہ رکھے۔ ایسا  شخص  اپنی جسمانی عقل پر بے  فائدہ پھول کر دیکھی ہوئی  چیزوں میں مصروف رہتا ہے۔ (۱۹) اور اس سر کو پکڑے  نہیں رہتا جس سے  سارا بدن  جوڑوں اور پٹھوں کے  وسیلہ سے  پرورش پا کر اور باہم پیوسہ  ہو کر پروردگارِ عالم  کی طرف سے بڑھتا جاتا ہے۔ 

سیدنا عیسیٰ مسیح کے  ساتھ جینا اور مرنا
	(۲۰) جب تم سیدنا مسیح کے  ساتھ دنیوی ابتدائی باتوں کی طرف سے  مر گئے  توپھر ان کی مانند جو دنیا میں  زندگی گزارتے  ہیں انسانی احکام اور تعلیم کے  موافق ایسے  قاعدوں کے  کیوں پابند ہوتے  ہو۔ (۲۱) کہ اسے  نہ چھونا، اسے  نہ چکھنا، اسے  ہاتھ نہ لگانا۔ (۲۲)( کیونکہ  یہ سب چیزیں  کام میں لاتے  لاتے فنا ہو جائیں  گی)؟ (۲۳) ان باتوں میں اپنی ایجاد کی ہوئی  عبادت اور خاکساری اور جسمانی  ریاضت کے  اعتبار سے  حکمت  کی صورت تو ہے  مگر  جسمانی  خواہشوں کے  روکنے میں ان سے  کچھ فائدہ نہیں ہوتا۔ 



رکوع ۳

	(۱)پس جب تم سیدنا مسیح کے  ساتھ زندہ کئے  گئے  تو عرشِ معلیٰ  کی چیزوں کی تلاش  میں رہو جہاں سیدنا مسیح موجود ہیں اور پروردگار کی دہنی طرف بیٹھے  ہیں۔ (۲) عرشِ معلیٰ کی چیزوں کے  خیال میں رہو نہ کہ  زمین کی چیزوں کے۔ (۳) کیونکہ تم مر گئے  اور تمہاری زندگی سیدنا مسیح کے  ساتھ پروردگار میں پوشیدہ ہے۔ (۴) جب سیدنا مسیح جو ہماری زندگی ہیں ظاہر کئے  جائیں گے  تو تم بھی ان کے  ساتھ بزرگی میں ظاہر کئے  جاؤ گے۔ 
	(۵) پس اپنے  ان اعضا کو مردہ کرو جو زمین  پر ہیں یعنی حرام کاری اور ناپاکی اور شہوت اور بُری  خواہش اور لالچ کو جو بُت پرستی کے  برابر ہے۔ (۶) کہ ان ہی کے  سبب سے  پروردگار  کا غضب  نافرمانی کے  فرزندوں  پر نازل ہوتا ہے۔ (۷) اور تم بھی  جس وقت ان باتوں میں زندگی گزارتے  تھے  اس وقت  ان ہی پر  چلتے  تھے۔ (۸) لیکن اب تم بھی  ان سب کو یعنی  غصہ اور قہر اور بد خواہی اور بد گوئی اور منہ  سے  گالی بکنا چھوڑ دو۔ (۹)ایک دوسرے  سے  جھو ٹ نہ بولو کیونکہ تم نے  پرانی انسانیت  کو اس کے  کاموں سمیت  اتار ڈالا۔ (۱۰) اور نئی انسانیت  کو پہن لیا ہے  جو معرفت حاصل کرنے  کے  لئے اپنے  خالق  کی صورت پر  نئی بنتی جاتی ہے۔ (۱۱) وہاں  نہ یونانی رہا نہ یہودی، نہ ختنہ نہ نا مختونی، نہ وحشی نہ سکوتی، نہ غلام نہ آزاد، صرف سیدنا مسیح سب کچھ اور سب میں ہیں۔ 
	(۱۲) پس پروردگار کے  پیاروں کی طرح جو پاک اور عزیز ہیں دردمندی اور مہربانی اور عاجزی اور حلم اور تحمل کا لباس پہنو۔ (۱۳) اگرکسی کو دوسرے  کی شکایت ہو تو ایک دوسرے  کی برداشت کرے  اور ایک دوسرے  کے  قصور معاف کرے۔ جیسے  پروردگار نے  تمہارے  قصور معاف کئے  ویسے  ہی تم بھی کرو۔ (۱۴) اور ان سب کے  اوپر محبت کو جو کمال کا پٹکا ہے  باندھ لو۔ (۱۵) اور سیدنا مسیح کا اطمینان جس کے  لئے  تم ایک بدن ہو کر بلائے  بھی گئے  ہو تمہارے  دلوں پر حکومت  کرے  اور تم شکر گزار رہو۔ (۱۶) سیدنا مسیح کے  کلام کو  اپنے  دلوں میں کثرت سے  بسنے  دو اور کمال اور دانائی  سے  آپس میں تعلیم اور نصیحت  کرو اور اپنے  دلوں میں مہربانی کے  ساتھ پروردگار کے  لئے  مزامیر اور گیت اور روحانی غزلیں گاؤ۔ (۱۷) اور کلام یا کام جو کچھ کرتے  ہو وہ سب آقا و مولا سیدنا مسیح کے  نام سے  کرو اور ان ہی کے  وسیلہ سے  پروردگار کا شکر بجا لاؤ۔ 
نئی زندگی میں ذاتی تعلقات 
	(۱) اے  بیویو! جیسا پروردگار میں مناسب ہے  اپنے  شوہروں کے  تابع رہو۔ (۱۹)اے  شوہرو ! اپنی بیویوں سے  محبت کرو اور ان سے  تلخ مزاجی نہ کرو۔ (۲۰) اے  فرزندو ! ہر بات  میں اپنے  والدین کے  فرمانبردار  رہو کیونکہ یہ پروردگار میں پسندیدہ ہے۔ (۲۱) اے  اولاد والو اپنے  فرزندوں کو دق نہ کرو تاکہ وہ بے  دل نہ ہو جائیں۔ (۲۲) اے  نوکرو! جو جسم کی رو سے  تمہارے  مالک  ہیں سب باتوں میں ان کے  فرمانبردار رہو۔ آدمیوں کو خوش کرنے  والوں کی طرح دکھاوے  کے  لئے  نہیں  بلکہ صاف  دلی اور پروردگار کے  خوف سے۔ (۲۳) جو کام کرو جی سے  کرو۔ یہ جان کر کہ پروردگار کے  لئے  کرتے  ہو نہ آدمیوں کے  لئے۔ (۲۴) کیونکہ تم جانتے  ہو کہ پروردگار کی طرف سے  اس کے  بدلہ میں تم کو میراث ملے  گی۔ تم آقا و مولا سیدنا عیسیٰ مسیح کی خدمت کرتے  ہو۔ (۲۵)کیونکہ جو برا کرتا ہے  وہ اپنی برائی کا بدلہ پائے  گا۔ وہاں  کسی کی طرف داری نہیں۔ 


رکوع ۴: ہدایات 

	(۱) اے  مالکو! اپنے  نوکروں کے  ساتھ یہ جان کر عدل و انصاف کرو کہ  آسمان پر تمہارا بھی ایک مالک ہے۔ 
	(۲) دعا کرنے  میں مشغول اور شکر گزاری کے  ساتھ اس میں بیدار رہو۔ (۳) اور ساتھ ساتھ ہمارے  لئے  بھی دعا کیا کرو کہ پروردگار  ہم پر کلام کا دروازہ کھولیں تاکہ  میں سیدنا مسیح کے  اس راز کو بیان کر سکوں جس کے  سبب سے  قید بھی ہوں۔ (۴) اور ایسا ظاہر کروں جیسا مجھے  کرنا لازم ہے۔ (۵) وقت کو غنیمت  جان کر باہر والوں کے  ساتھ ہوشیاری سے  برتاؤ کرو۔ (۶)تمہارا  کلام ہمیشہ ایسا پر فضل اور نمکین ہو کہ  تمہیں  ہر شخص کو مناسب جواب دینا آ جائے۔ 
سلام و دعا 
	(۷) پیارا بھائی اور دیانتدار خادم تخکس جو پروردگار میں ہم خدمت ہے  میرا سارا حال تمہیں بتا دیں گے۔ (۸) انہیں میں نے  اسی لئے  تمہارے  پاس بھیجا ہے  کہ تم ہماری حالت سے  واقف ہو جاؤ اور وہ تمہارے دلوں کو تسلی دے۔ (۹) اور اس کے  ساتھ  انیمس  کو بھی بھیجا ہے  جو دیانت دار اور پیارا بھائی اور تم میں سے  ہے۔ یہ تمہیں یہاں کی سب باتیں  بتا دیں گے۔ 
	(۱۰) ارسترخس جو میرے  ساتھ قید ہے  تم کو سلام کہتا ہے  اور برنباس کا رشتہ کا بھائی مرقس (جس کی بابت  تمہیں حکم ملے  تھے  اگر وہ تمہارے  پاس آئے  تو اس سے  اچھی طرح ملنا)۔ (۱۱) عیسیٰ(سیدنا عیسیٰ نہیں بلکہ سیدنا عیسیٰ مسیح کے  ایک پیروکار )جو یوستس کہلاتا ہے مختونوں میں سے صرف یہی  پروردگار کی بادشاہی کے  لئے  میرے  ہم خدمت اور میری تسلی  کا باعث رہے  ہیں۔ (۱۲) اپفراس جو تم میں سے  ہے  اور سیدنا عیسیٰ مسیح کا بند ہے  تمہیں سلام کہتا ہے۔ وہ تمہارے دعا کرنے  میں ہمیشہ  جانفشانی کرتا ہے  تاکہ تم کامل ہو کر پورے  اعتقاد کے  ساتھ رضا الٰہی پر قائم رہو۔ (۱۳) میں اس کا گواہ ہوں کہ وہ تمہارے  اور لودیکیہ اور ہیراپلس کے  لوگوں کے  واسطے بڑی کوشش کرتا ہے۔ (۱۴) پیارا طبیب  لوقا اور دیماس تمہیں سلام کہتے  ہیں۔ (۱۵) لودیکیہ  میں کے  بھائیوں اور نمفاس اور ان کے  گھر کی جماعت سے  سلام کہنا۔ (۱۶) اور جب یہ خط تم میں پڑھ لیا جائے توایسا کرنا کہ لودیکیہ  کی جماعت  میں بھی پڑھا جائے  اور اس خط کو جو لودیکیہ  سے  آئے  تم بھی پڑھنا۔ (۱۷) اور ارخپس  سے  کہنا کہ  جو خدمت  پروردگار میں تمہارے  سپرد ہوئی ہے  اسے  ہوشیاری کے  ساتھ انجام دو۔ 
	(۱۸) میں پولوس رسول اپنے ہاتھ سے  سلام لکھتا ہوں۔ میری زنجیروں کو یاد رکھنا۔ تم پر مہربانی ہوتی رہے۔ 



سیدنا عیسیٰ المسیح کی انجیل شریف
۲۷ پاروں  میں سے  ۱۳واں پارہ
رسولِ مقبول حضرت پولوس کا اہلِ تھسلنیکیوں کو تبلیغی خطِ اوّل


رکوع ۱

	(۱)پولوس رسول اور سلوانس اور تیمتھیس کی طرف سے  اہلِ تھسلنکیوں کی جماعت  کے  نام جو پروردگار اور آقا و مولا سیدنا عیسیٰ مسیح  میں ہیں مہربانی اور اطمینان تمہیں حاصل ہوتا رہے۔ (۳) اور اپنے  پاک پروردگار کے  حضور  تمہارے  ایمان کے  کام اور محبت  کی محنت اور اس امید کے  صبر کو بلا ناغہ یاد کرتے  ہیں جو ہمارے آقا و مولا سیدنا عیسیٰ مسیح کی بابت  ہے۔ (۴) اور اے  بھائیو! پروردگار کے  پیارو! ہم کو معلوم ہے  کہ تم برگزیدہ ہو۔ (۵) اس لئے  کہ ہماری خوشخبری تمہارے  پاس نہ فقط لفظی طور پر پہنچی  بلکہ  قدرت اور روحِ پاک اور پورے اعتقاد کے  ساتھ بھی چنانچہ  تم جانتے  ہو کہ  ہم تمہاری  خاطر  تم میں کیسے بن گئے  تھے۔ (۶)اور تم کلام کو بڑی مصیبت  میں روحِ پاک کی خوشی کے  ساتھ قبول کر کے  ہماری اور مولا کی مانند بنے۔ (۷) یہاں تک کہ مکدنیہ اور اخیہ کے  سب مومنین  کے  لئے  نمونہ بنو۔ (۸)کیونکہ  تمہارے  ہاں  سے  نہ فقط  مکدنیہ اور اخیہ میں مولا کے  کلام چرچا  پھیلا ہے  بلکہ تمہارا  ایمان  جو پروردگار پر ہے ہر جگہ ایسا مشہور ہو گیا ہے  کہ ہمارے کہنے  کی کچھ حاجت نہیں۔ (۹) اس لئے  کہ وہ آپ ہمارا ذکر کرتے  ہیں کہ تمہارے  پاس آنا کیسا ہوا اور تم  بتوں سے  پھر کر پروردگار کی  طرف رجوع ہوئے  تاکہ زندہ اور حقیقی  پروردگار کی بندگی کرو۔ (۱۰) اور ان کے  ابن کے  آسمان پر سے  آنے  کے  منتظر رہو جنہیں انہوں نے مردوں میں جلایا یعنی سیدنا عیسیٰ مسیح کے  جو ہم کو آنے  والے  غضب سے  بچاتے  ہیں۔ 


رکوع ۲

	(۱) اے  دینی بھائیو! تم آپ جانتے  ہو کہ  ہمارا تمہارے  پاس آنا بے  فائدہ نہ ہوا۔ (۲) بلکہ تم کو معلوم ہی ہے  کہ  باوجود  پیشتر فلپی میں دکھ اٹھانے  اور بے  عزت ہونے  کے  ہم کو اپنے  پروردگار میں یہ دلیری  حاصل ہوئی کہ پروردگار کی خوشخبری  بڑی جاں فشانی سے  تمہیں سنائیں۔ (۳) کیونکہ ہماری نصیحت  نہ گمراہی سے  ہے  نہ ناپاکی سے  نہ فریب کے  ساتھ۔ (۴) بلکہ جیسے پروردگار نے  ہم کو مقبول کر کے  خوشخبری ہمارے  سپرد کی ویسے  ہی ہم کو بیان کرتے  ہیں۔ آدمیوں کو نہیں بلکہ پروردگار کو خوش کرنے  کے  لئے جو ہمارے دلوں کو آزماتا ہے۔ (۵) اور ہم نہ آدمیوں سے  عزت چاہتے  تھے  نہ تم سے  نہ اوروں سے۔ اگرچہ سیدنا مسیح کے  رسول ہونے  کے  باعث تم پربوجھ ڈال سکتے  تھے۔ (۷) بلکہ جس طرح ماں اپنے  بچوں کو پالتی ہے  اسی طرح  ہم تمہارے درمیان نرمی کے  ساتھ رہے۔ (۸) اور اسی طرح  ہم تمہارے  بہت مشتاق  ہو کر نہ فقط پروردگار کی خوشخبری بلکہ اپنی جان تک بھی تمہیں  دے  دینے  کو راضی تھے۔ اس واسطے کہ تم ہمارے پیارے  ہو گئے  تھے۔ (۹) کیونکہ اے  دینی بھائیو! تم کو ہماری  محنت اور مشقت  یاد ہو گی کہ ہم نے  تم میں سے  کسی پر بوجھ نہ ڈالنے  کی غرض سے  رات دن محنت مزدوری کر کے  تمہیں  پروردگار کی انجیل   کی تبلیغ کی۔ (۱۰)تم بھی گواہ ہو اور پروردگار بھی کہ تم سے  جو ایمان لائے  ہو ہم کیسی پاکیزگی اور دیانتداری اور بے  عیبی  کے  ساتھ پیش آئے۔ (۱۱) چنانچہ تم  جانتے  ہو کہ جس طرح  باپ اپنے  بچوں کے  ساتھ کرتا ہے  اسی طرح  ہم بھی تم میں سے  ہر ایک کو نصیحت  کرتے  اور دلاسا دیتے  اور سمجھاتے  رہے۔ (۱۲) تاکہ تمہارا چال چلن پروردگار کے  لائق ہو جو تمہیں  اپنی بادشاہی اور بزرگی میں بلاتے  ہیں۔ 
	(۱۳) اس واسطے  ہم بھی بلا ناغہ پروردگار کا شکر کرتے  ہیں کہ جب پروردگار  کا پیغام ہماری معرفت تمہارے  پاس پہنچا تو تم نے  اسے  آدمیوں کا کلام سمجھ کر نہیں بلکہ (جیسا حقیقت میں ہے  ) پروردگار کا کلام جان کر قبول کیا اور وہ تم  میں جو ایمان لائے  ہوتا ثیر بھی کر رہا ہے۔ (۱۴) اس لئے  کہ تم اے  دینی بھائیو! پروردگار کی جماعت  کی مانند بن گئے  جو یہودیہ میں سیدنا مسیح میں ہیں کیونکہ تم نے  بھی اپنی قوم والوں سے  وہی تکلیفیں  اٹھائیں جو انہوں نے یہودیوں سے۔ (۱۵) جنہوں نے آقا و مولا سیدنا عیسیٰ کو اور نبیوں کو بھی مار ڈالا اور ہم کو ستا ستا کر  نکال دیا۔ وہ اللہ و تبارک تعالیٰ کو پسند نہیں آتے  اور سب آدمیوں  کے  مخالف ہیں۔ (۱۶) اور وہ ہمیں  مشرکین کو ان کی نجات کے  لئے  کلام سنانے  سے  منع کرتے  ہیں تاکہ ان کے  گناہوں کا پیمانہ  ہمیشہ بھرتا رہے  لیکن  ان پر انتہا کا  غضب آ گیا۔ 
	(۱۷) اے  دینی بھائیو! جب ہم تھوڑے  عرصہ کے  لئے  ظاہر میں نہ کہ دل سے  تم سے  جدا ہو گئے  تو ہم نے کمال آرزو سے  تمہاری  صورت دیکھنے  کی اور بھی زیادہ کوشش کی۔ (۱۸) اس واسطے  ہم نے  (یعنی  مجھ پولوس  نے  )ایک دفعہ نہیں  بلکہ دو دفعہ تمہارے  پاس آنا چاہا مگر شیطان نے  ہمیں روکے  رکھا۔ (۱۹) بھلا ہماری امید اور خوشی اور فخر کا تاج کیا ہے  ؟ کیا وہ ہمارے آقا و مولا سیدنا عیسیٰ کے  سامنے ان کے  آنے  کے  وقت  تم ہی نہ ہو گے  ؟ (۲۰) ہماری عظمت اور خوشی تم ہی ہو تو۔ 


رکوع ۳

	(۱)اس واسطے  جب ہم زیادہ برداشت  نہ کر سکے  تو اتھینے  میں اکیلے  رہ جانا منظور کیا۔ (۲) اور ہم نے  تیمتھیس  کو جو ہمارا بھائی اور سیدنا مسیح کی انجیل میں پروردگار کا خادم ہے  اس لئے  بھیجا کہ وہ تمہیں مضبوط کرے  اور تمہارے ایمان کے  بارے  میں تمہیں نصیحت  کرے۔ (۳) کہ ان مصیبتوں کے  سبب  سے  کوئی نہ گھبرائے  کیونکہ تم آپ جانتے  ہو کہ ہم ان ہی کے  لئے مقرر ہوئے  ہیں۔ (۴) بلکہ پہلے بھی جب ہم تمہارے  پاس تھے  تو تم سے  کہا کرتے  تھے  کہ ہمیں مصیبت  اٹھانا ہو گا چنانچہ ایسا ہی ہوا اور تمہیں  معلوم بھی ہے۔ (۵) اس واسطے جب میں اور زیادہ  برداشت نہ کر سکا تو تمہارے  ایمان کا حال دریافت کرنے  کو بھیجا۔ کہیں  ایسا نہ ہوا ہو کہ آزمانے  والے  نے  تمہیں  آزمایا اور ہماری  محنت بے  فائدہ ہو گئی ہو۔ (۶) مگر اب جو تیمتھیس نے  تمہارے پاس سے  ہمارے  پاس آ کر تمہارے ایمان اور محبت  کی اور اس بات کی خوشخبری دی کہ تم ہمارا  ذکر خیر ہمیشہ کرتے  ہو اور ہمارے دیکھنے  کے  ایسے  مشتاق ہو جیسے  کہ ہم تمہارے۔ (۷) اس لئے  اے  دینی بھائیو! ہم نے  اپنی ساری احتیاج اور مصیبت  میں تمہارے ایمان کے  سبب سے  تمہارے  بارے  میں تسلی پائی۔ (۸)کیونکہ  اب اگر تم مولا میں قائم ہو تو ہم زندہ ہیں۔ (۹) تمہارے  باعث  اپنے  پروردگار کے  سامنے ہمیں جس قدر خوشی حاصل ہے  اس کے  بدلہ میں کس طرح  تمہاری بابت  خدا کا شکر ادا کریں۔ (۱۰) ہم رات  دن بہت ہی دعا کرتے  رہتے  ہیں کہ تمہاری صورت دیکھیں اور تمہارے ایمان کی کمی پوری کریں۔ 
	(۱۱) اب ہمارے  پروردگار خود اور ہمارے  آقا و مولا سیدنا مسیح تمہاری طرف ہماری رہبری کریں۔ (۱۲) اور پروردگار ایسا کریں کہ  جس طرح ہم کو تم سے  محبت ہے  اسی طرح تمہاری محبت  بھی آپس میں اور سب آدمیوں کے  ساتھ زیادہ ہو اور بڑھے۔ (۱۳) تاکہ وہ تمہارے دلوں کو ایسا مضبوط کر دیں کہ جب ہمارے  آقا و مولا سیدنا عیسی ٰ اپنے  سب پاک لوگوں کے  ساتھ آئیں  تو وہ ہمارے پروردگار کے  سامنے  پاکیزگی میں بے  عیب ٹھہریں۔ 


رکوع ۴

	(۱)غرض اے  دینی بھائیو!ہم تم سے  درخواست کرتے  ہیں اور آقا و مولا سیدنا عیسیٰ میں تمہیں نصیحت  کرتے  ہیں کہ  جس طرح تم نے  ہم سے  مناسب چال چلنے  اور پروردگار کو خوش کرنے  کی تعلیم پائی اور جس طرح تم چلتے  بھی اسی طرح اور ترقی کرتے  جاؤ۔ (۲)کیونکہ تم جانتے  ہو کہ ہم نے  تم کو آقا و مولا سیدنا عیسیٰ کی طرف سے  کیا کیا حکم پہنچائے۔ (۳)چنانچہ  پروردگار کی مرضی  یہ ہے  کہ تم پاک بنو یعنی حرام کاری سے  بچے  رہو۔ (۴) اور ہر ایک تم میں سے  پاکیزگی اور عزت کے  ساتھ اپنے  ظرف کو حاصل کرنا جانے۔ (۵) نہ شہوت کے  جو ش سے  ان امتوں کی مانند بنو جو پاک پروردگار کو نہیں جانتیں۔ (۶)اور کوئی شخص  اپنے  بھائی کے  ساتھ  اس امر میں زیادتی اور دغا نہ کرے  کیونکہ پروردگار  ان سب کاموں کا بدلہ لینے  والے  ہیں چنانچہ  ہم نے  پہلے  بھی تم کو تنبیہ  کر کے  جتا دیا تھا۔ (۷) اس لئے  کہ پروردگار  نے  ہم کو  ناپاکی  کے  لئے  نہیں بلکہ پاکیزگی کے  لئے  بلایا۔ (۸) پس جو نہیں  مانتا وہ آدمی نہیں  بلکہ  پروردگار کو نہیں مانتا  جو تم کو اپنا پاک روح عطا فرماتے  ہیں۔ 
	(۹)مگر برادرانہ محبت  کی بابت تمہیں کچھ لکھنے کی حاجت نہیں کیونکہ  تم آپس میں محبت کرنے  کی پروردگار سے  تعلیم پا چکے  ہو۔ (۱۰) اور تمام مکدنیہ کے  سب بھائیوں کے  ساتھ ایسا ہی کرتے  ہو لیکن اے  بھائیو! ہم تمہیں نصیحت  کرتے  ہیں کہ  ترقی کرتے  جاؤ۔ (۱۱)اورجس طرح ہم نے  تم کو حکم دیا چپ چاپ رہنے  اور اپنا کاروبار کرنے  اور اپنے  ہاتھوں سے  محنت کرنے  کی ہمت کرو۔ (۱۲)تاکہ باہر والوں کے  ساتھ شائستگی سے  برتاؤ کرو اور کسی چیز کے  محتاج نہ ہو۔ 
	(۱۳)اے  دینی بھائیو! ہم نہیں چاہتے  کہ جو سوتے  ہیں ان کی بابت تم ناواقف رہو تاکہ اوروں کی مانند جو نا امید ہیں غم نہ کرو۔ (۱۴) کیونکہ جب ہمیں یہ یقین ہے  کہ سیدنا عیسیٰ مر گئے  اور زندہ ہوئے  تو اسی طرح پروردگار ان کو بھی جو سوگئے  ہیں سیدنا عیسیٰ کے  وسیلہ سے  ان کے  ساتھ لے  آئیں گے۔ (۱۵) چنانچہ  ہم تم سے  پروردگار کے  کلام کے  مطابق  کہتے  ہیں کہ  ہم جو زندہ ہیں اور پروردگار کے  آنے  تک باقی رہیں گے سوئے  ہوؤں سے  ہر گز آگے  نہ بڑھیں گے۔ (۱۶) کیونکہ مولا خود آسمان سے  للکار اور مقرب فرشتہ کی آواز اور پروردگار کے  نرسنگے  کے  ساتھ اتر آئیں گے  اور پہلے  تو وہ جو سیدنا مسیح میں موئے  ہیں جی اٹھیں گے۔ (۱۷) پھر ہم جو زندہ باقی ہوں گے ان کے  ساتھ  بادلوں پر اٹھائے  جائیں گے  تاکہ ہوا میں مولا کا استقبال کریں اور اس طرح  ہمیشہ مولا کے  ساتھ رہیں گے۔ (۱۸) پس تم ان باتوں سے  ایک دوسرے  کو تسلی دیا کرو۔ 


رکوع ۵

	(۱) مگر اے  دینی بھائیو! اس کی کچھ حاجت نہیں کہ وقتوں اور موقعوں کی بابت  تم کو کچھ لکھا جائے۔ (۲) اس واسطے کہ تم آپ خوب جانتے  ہو کہ پروردگار کا دن اس طرح آنے  والا ہے  جس طرح رات کو چور آتا ہے۔ (۳)جس وقت  لوگ کہتے  ہوں گے  کہ سلامتی اور امن ہے  اس وقت ان پراس طرح ناگہاں ہلاکت آئے  گی جس طرح حاملہ کو درد لگتے  ہیں اور وہ ہر گز  نہ بچیں گے۔ (۴) لیکن تم اے  دینی بھائیو! تاریکی  میں نہیں ہو کہ وہ دن چور کی طرح تم پر آ پڑے۔ (۵) کیونکہ تم سب نور کے  فرزند اور دن کے  فرزند ہو۔ ہم نہ رات  کے  ہیں نہ تاریکی کے۔ (۶) پس اوروں  کی طرح سو نہ رہیں بلکہ  جاگتے  اور ہوشیار رہیں۔ (۷)کیونکہ جو سوتے  ہیں رات ہی کو سوتے  ہیں اور جو متوالے  ہوتے  ہیں رات ہی کو متوالے  ہوتے  ہیں۔ (۸) مگر ہم جو دن کے  ہیں  ایمان اور محبت  کا بکتر لگا کر اور نجات  کی امید کا خود پہن کر  ہوشیار ہیں۔ (۹) کیونکہ پروردگار  نے  ہمیں غضب  کے  لئے  نہیں  بلکہ اس لئے  مقرر کیا کہ ہم اپنے  آقا و مولا سیدنا عیسیٰ مسیح کے  وسیلہ سے  نجات حاصل کریں۔ (۱۰) وہ ہماری  خاطر  اس لئے  قربان ہوئے  کہ ہم جاگتے  ہوں یا سوتے  ہوں سب مل کر انہی کے  ساتھ جئیں۔ (۱۱) پس تم ایک دوسرے  کو تسلی  دو اور ایک دوسرے  کی ترقی کا باعث بنو۔ چنانچہ  تم ایسا کرتے  بھی ہو۔ 
	(۱۲)اور اے  دینی بھائیو! ہم تم سے  درخواست کرتے  ہیں کہ  جو تم میں محنت  کرتے  اور مولا میں تمہارے  پیشواہیں اور تم کو نصیحت کرتے  ہیں انہیں مانو۔ (۱۳) اور ان کے  کام کے  سبب سے  محبت  کے  ساتھ  ان کی بڑی  عزت کرو۔ آپس میں میل ملاپ رکھو۔ (۱۴) اور اے  دینی بھائیو! ہم تمہیں نصیحت  کرتے  ہیں  کہ بے  قاعدہ چلنے  والوں کو سمجھاؤ۔ کم ہمتوں کو دلاسا دو۔ کمزوروں کو سنبھالو۔ سب کے  ساتھ تحمل سے  پیش آؤ۔ (۱۵) خبر دار! کوئی کسی  سے  بدی کے  عوض بدی نہ کرے  بلکہ ہر وقت  نیکی کرنے  کے  درپے  رہو۔ آپس میں بھی اور سب سے۔ (۱۶) ہر وقت خوش رہو۔ (۱۷) بلاناغہ دعا کرو۔ (۱۸) ہر ایک بات میں شکر گزاری کرو کیونکہ  سیدنا عیسیٰ مسیح  میں تمہاری بابت  پروردگار کی یہی رضا ہے۔ (۱۹) روح کو نہ بجھاؤ۔ (۲۰)نبوتوں کی حقارت نہ کرو۔ (۲۱) سب باتوں کو آزماؤ جو اچھی ہواسے  پکڑے  رہو۔ (۲۲) ہر قسم کی بدی سے  بچے  رہو۔ 
	پروردگارِ عالم جو اطمینان کا چشمہ ہیں آپ ہی تم کو بالکل پاک کریں اور تمہاری روح اور جان اور بدن ہمارے  آقا و مولا سیدنا عیسیٰ  مسیح کے  آنے  تک پورے  پورے  اور بے  عیب محفوظ رہیں۔ (۲۴) تمہارا  بلانے  والا سچا ہے۔ وہ ایسا ہی کریں گے۔ 
	(۲۵) اے  بھائیو! ہمارے  واسطے  دعا کرو۔ 
	(۲۶) پاک بوسہ کے  ساتھ سب بھائیو۔ کو سلام کرو۔ (۲۷) میں تمہیں  پروردگار کی قسم دیتا ہوں  کہ یہ خط سب بھائیوں کو سنایا جائے۔ 
	(۲۸) ہمارے  آقا و مولا سیدنا عیسیٰ کی مہربانی تم پر ہوتی رہے۔ 


سیدنا عیسیٰ المسیح کی انجیل شریف
۲۷ پاروں میں سے ۱۵واں پارہ
 رسولِ مقبول حضرتِ پولوس کا حضرتِ تیمتیھس  کو تبلیغی خطِ اوّل



رکوع ۱
	(۱)پولوس کی طرف سے  جو ہمارے  منجی پروردگار اور ہمارے  امید گاہ سیدنا عیسیٰ مسیح کے  حکم سے  سیدنا عیسیٰ مسیح کا رسول ہوں۔ (۲)تیمتھیس کے  نام جو ایمان کے  لحاظ سے  میرا سچا فرزند ہے  مہربانی اور اطمینان پروردگار اور ہمارے  آقا و مولا سیدنا عیسیٰ مسیح کی طرف سے  تمہیں حاصل ہوتا رہے۔ 
جھوٹی تعلیم کے  خلاف انتباہ 
(۳) جس طرح میں نے مکدنیہ جاتے  وقت تمہیں نصیحت  کی تھی کہ افسس میں رہ کر  بعض شخصوں کو حکم کر دو کہ اور ہر طرح کی تعلیم نہ دیں۔ (۴) اور ان کہانیوں اور بے  انتہا نسب ناموں پر لحاظ نہ کریں جو تکرار کا باعث ہوتے  ہیں اور اس انتظام الٰہی کے  موافق نہیں جو ایمان پر مبنی ہے  اسی طرح  اب بھی کرتا ہوں۔ (۵)حکم کا مقصد یہ ہے  کہ  پاک دل اور نیک نیت اور بے  ریا ایمان سے  محبت  پیدا ہو۔ (۶) ان کو چھوڑ کر  بعض  بیہودہ بکواس کی طرف متوجہ ہو گئے۔ (۷) اور شریعت  کے  معلم  بننا چاہتے  ہیں حالانکہ  جو باتیں  کہتے  ہیں اور جن کا کا یقینی  طور سے  دعویٰ کرتے  ہیں  ان کوسمجھتے  بھی نہیں۔ (۸) مگر ہم جانتے  ہیں کہ  شریعت  اچھی ہے  بشرطیکہ  کوئی اسے  شریعت کے  طور پر  کام میں لائے۔ (۹) یعنی یہ سمجھ کر کہ شریعت دیانتداروں کے  لئے  مقرر نہیں ہوئی بلکہ  بے  شرع اور سرکش  لوگوں اور بے  دینوں اور گنہگاروں اور ناپاکوں اور رندوں اور ماں باپ کے  قاتلوں اور خونیوں۔ (۱۰) اور حرام کاروں اور لونڈے  بازوں اور بردہ فروشوں اور جھوٹوں اور جھوٹی قسم  کھانے  والے  اور ان کے  سوا صحیح تعلیم  کے  اور برخلاف  کام کرنے  والوں کے  واسطے  ہے۔ (۱۱) یہ خدایِ مبارک  کی بزرگی  کی اس خوشخبری کے  موافق ہے  جو میرے  سپرد ہوئی۔ 
(۱۲) میں اپنے  طاقت بخشنے  والے  مولا اور آقا سیدنا عیسیٰ مسیح کا شکر کرتا ہوں کہ انہوں نے  مجھے  دیانتدار سمجھ کر اپنی خدمت کے  لئے  مقرر کیا۔ (۱۳)اگر چہ میں پہلے  کفر بکنے  والا اور ستانے  والا اور بے  عزت کرنے  والا تھا تو بھی مجھ پر رحم  ہوا اس واسطے  کہ میں نے  بے  ایمانی کی حالت میں نادانی سے  یہ کام کئے  تھے۔ (۱۴) اور ہمارے  آقا و مولا سیدنا عیسیٰ مسیح  کی مہربانی اس ایمان اور محبت کے  ساتھ جو سیدنا عیسیٰ مسیح میں ہے  بہت زیادہ  ہوا۔ (۱۵) یہ بات سچ اور ہر طرح سے  قبول کرنے  کے  لائق ہے  کہ سیدنا عیسیٰ مسیح گنہگاروں کو نجات دینے  کے  لئے  دنیا میں تشریف لائے  جن میں سے  سب سے  بڑا میں ہوں۔ (۱۶)لیکن مجھ پر رحم اس لئے  ہوا کہ سیدنا عیسیٰ مسیح مجھ بڑے  گنہگار میں اپنا کمال تحمل ظاہر کریں تاکہ  جو لوگ ہمیشہ کی زندگی کے  لئے  ان پر ایمان لائیں گے  انکے  لئے میں نمونہ بنوں۔ (۱۷) اب ازلی بادشاہ  یعنی غیر  فانی نا دیدہ واحد پروردگار کی عزت اور تمجید ابد الاآباد ہوتی رہے۔ آمین۔ 
	(۱۸) اے  فرزند تیمتھیس  ان پیشین گوئیوں کے  موافق  جو پہلے  تمہاری بابت  کی گئی تھیں  میں یہ حکم تمہارے  سپرد کرتا ہوں تاکہ  تم ان کے  مطابق  اچھی لڑائی لڑتے  رہو اور ایمان اور اس نیک نیت پر قائم  رہو۔ (۱۹) جس کو دور کرنے  کے  سبب سے  بعض لوگوں کے  ایمان کا جہاز  غرق ہو گیا۔ (۲۰) ان ہی میں  سے  ہمینس اور سکندر ہیں۔ جنہیں میں نے  شیطان کے  حوالہ کیا تاکہ کفر سے  باز رہنا سیکھیں۔ 


رکوع ۲

	(۱) پس میں سب سے  پہلے  یہ نصیحت  کرتا ہوں کہ مناجاتیں اور دعائیں اور التجائیں اور شکر گزاریاں  سب آدمیوں کے  لئے  کی جائیں۔ (۲) بادشاہوں اور سب بڑے  مرتبہ والوں کے  واسطے  اس  لئے  کہ ہم کمال دین داری اور سنجیدگی سے  امن و آرام  کے  ساتھ زندگی گزاریں۔ (۳) یہ ہمارے  منجی خدا کے  نزدیک عمدہ اور پسندیدہ ہے۔ (۴)وہ چاہتے  ہیں کہ سب آدمی نجات پائیں اور سچائی کی پہچان تک پہنچیں۔ (۵) کیونکہ  پروردگار ایک ہے  اور پروردگار اور انسان کے  بیچ میں درمیانی بھی ایک یعنی سیدنا عیسیٰ مسیح جو انسان ہیں۔ (۶)جنہوں نے اپنے  آپ کو سب کے  فدیہ میں دیا کہ مناسب وقتوں پر ان کی شہادت دی جائے۔ (۷) میں سچ کہتا ہوں کہ۔ جھوٹ  نہیں بولتا  کہ میں اسی غرض سے  تبلیغ کرنے  والا اور رسول اور مشرکین  کو ایمان اور سچائی کی باتیں سکھانے  والا مقرر ہوا۔ 
	(۸)پس میں چاہتا ہوں کہ  مرد ہر جگہ بغیر غصہ اور تکرار کے  پاک ہاتھوں کو اٹھا کر دعا کیا کریں۔ (۹)اسی طرح  عورتیں حیا دار لباس سے  شرم اور پرہیزگاری کے  ساتھ اپنے  آپ کو سنواریں نہ بال گوندھنے  اور سونے  اور موتیوں اور قیمتی  پوشاک سے۔ (۱۰) بلکہ نیک  کاموں سے  جیسا خدا پرستی  کا اقرار کرنے  والی  عورتوں کو مناسب ہے۔ (۱۱) عورت کو چپ چاپ کمال تابع داری سے  سیکھنا چاہیے۔ (۱۲) اور میں اجازت  نہیں دیتا کہ عورت سکھائے  یا مرد پر حکم چلائے  بلکہ چپ چاپ رہے۔ (۱۳) کیونکہ پہلے  آدم بنایا گیااور اس کے  بعد حوا۔ (۱۴) اور آدم نے  فریب نہیں کھایا بلکہ عورت فریب کھا کر  گناہ میں پڑ گئی۔ (۱۵) لیکن اولاد ہونے  سے  نجات پائے  گی  بشرطیکہ  وہ ایمان اور محبت اور پاکیزگی میں پرہیزگاری کے  ساتھ قائم رہیں۔ 


رکوع ۳

	(۱)یہ بات سچ ہے  کہ جو شخص نگہبان کا عہدہ چاہتا ہے  وہ اچھے  کام کی خواہش کرتا ہے۔ (۲) پس نگہبان کو بے  الزام۔ ایک بیوی کا شوہر، پرہیزگار، متقی، شائستہ، مسافر پرور اور تعلیم دینے  کے  لائق ہونا چاہیے۔ (۳) نشہ میں غل مچانے  والا یا  مار پیٹ  کرنے  والا  نہ ہو بلکہ حلیم ہو۔ نہ تکراری نہ زردوست۔ (۴) اپنے  گھر  کا بخوبی  بندوبست  کرتا اور اپنے بچوں کو کمال  سنجیدگی سے  تابع رکھتا ہو۔ (۵) (جب کوئی اپنے گھر ہی کا بندوبست  کرنا نہیں جانتا تو پروردگار کی جماعت کی خبرگیری کیونکر کرے  گا؟)(۶) نو مرید نہ ہو تاکہ تکبر کر کے  کہیں ابلیس  کی سی سزا نہ پائے۔ (۷) اور باہر والوں کے  نزدیک بھی نیک کام ہونا چاہیے  تاکہ ملامت  میں اور ابلیس کے  پھندے  میں نہ پھنسے۔ (۸)اسی طرح خادموں کو بھی سنجیدہ ہونا چاہیے  دو زبان اور شرابی اور ناجائز نفع کے  لالچی نہ ہوں۔ (۹)اور ایمان کے  راز کو پاک دل میں حفاظت  سے  رکھیں۔ (۱۰) اور یہ بھی پہلے آزمائے  جائیں۔ اس کے  بعد اگر بے  الزام ٹھہریں تو خدمت کا کام کریں۔ (۱۱)اسی طرح عورتوں کو بھی سنجیدہ ہونا چاہیے۔ تہمت لگانے  والی نہ ہوں بلکہ پرہیزگار اور سب باتوں میں ایمان دار ہوں۔ (۱۲) خادم ایک ایک بیوی کے  شوہر ہوں اور اپنے بچوں اور گھروں کا بخوبی بندوبست کرتے  ہوں۔ (۱۳)کیونکہ جو خدمت کا کام بخوبی انجام دیتے  ہیں وہ  اپنے  لئے  اچھا مرتبہ اور اس ایمان میں جو سیدنا مسیح پر ہے  بڑی دلیری حاصل کرتے  ہیں۔ 
	(۱۴) میں تمہارے  پاس جلد آنے  کی امید کرنے  پر بھی یہ باتیں تمہیں اس لئے  لکھتا ہوں۔ (۱۵)کہ اگر مجھے  آنے  میں دیر ہو تو تمہیں  معلوم ہو جائے  کہ پروردگار کے  گھر یعنی زندہ رب العالمین کی جماعت میں جو حق کا ستون اور بنیاد ہیں کیونکر برتاؤ کرناچاہیے۔ (۱۶)اس میں کلام نہیں کہ دین داری کا بھید بڑا ہے  یعنی 
		وہ جو جسم میں ظاہر ہوئے  
		اور روح میں سچے  ٹھہرے  
		اور فرشتوں کو دکھائی دئیے  
		اور مشرکین میں ان کی تبلیغ ہوئی 
		اور دنیا میں  ان پر ایمان لائے  
		اور بزرگی میں اوپر اٹھائے  گئے۔

 
رکوع ۴

	(۱) لیکن روحِ پاک صاف فرماتے  ہیں کہ آئندہ زمانوں میں بعض لوگ گمراہ کرنے  والی روحوں اور شیاطین کی تعلیم کی طرف متوجہ ہو کر ایمان  سے  سرکش ہو جائیں گے۔ یہ ان جھوٹے آدمیوں  کی منافقت کے  باعث  ہو گا جن کادل گویا گرم لوہے  سے  داغا گیا ہے۔ (۳) یہ لوگ بیاہ کرنے  سے  منع کریں گے  اور ان کھانوں سے  پرہیز کرنے  کا حکم دیں گے  جنہیں پروردگار نے  اس لئے  پیدا کیا ہے  کہ ایمان دار اور حق کے  پہچاننے  والے  انہیں شکر گزاری کے  ساتھ کھائیں۔ (۴) کیونکہ  پروردگار کی پیدا کی ہوئی ہر چیز اچھی ہے  اور کوئی چیز انکار کے  لائق نہیں بشرطیکہ  شکر گزاری کے  ساتھ کھائی جائے۔ (۵)اس لئے  کہ پروردگار اور دعا سے  پاک ہو جاتی ہے۔ 
	(۶) اگر تم بھائیو! کو یہ باتیں یاد دلاؤ گے  تو سیدنا مسیح کا اچھا خادم ٹھہرو گے  اور ایمان اور اس اچھی تعلیم کی باتوں سے  جس کی تو پیروی کرتا آیا ہے  پرورش پاتا رہے  گا۔ (۷) لیکن بیہودہ اور بوڑھیوں کی سی کہانیوں سے  کنارہ کرو اور دین داری کے  لئے  ریاضت کرو۔ (۸)کیونکہ جسمانی ریاضت کا فائدہ کم ہے  لیکن دین داری سب باتوں کے  لئے  فائدہ مند ہے  اس لئے  کہ اب کی اور آئندہ کی زندگی کا وعدہ بھی اسی کے  لئے  ہے۔ (۹) یہ بات سچ ہے  اور ہر طرح سے  قبول کرنے  کے  لائق۔ (۱۰) کیونکہ ہم محنت اور جانفشانی اسی لئے  کرتے  ہیں کہ ہماری امید اس زندہ پروردگار پر لگی ہوئی ہے  جو سب آدمیوں  کا خاص کر ایمان داروں کا منجی ہے۔ (۱۱) ان باتوں کا حکم اور تعلیم دے۔ (۱۲) کوئی تمہاری جوانی کی حقارت نہ کرنے  پائے  بلکہ تم مومنین کے  لئے  کلام کرنے  اور چال چلن اور محبت، اور ایمان اور پاکیزگی میں نمونہ بنو۔ (۱۳)جب تک میں نہ آؤں پڑھنے  اور نصیحت  کرنے  اور تعلیم دینے  کی طرف متوجہ رہو۔ (۱۴)اس نعمت سے  غافل نہ رہو جو تمہیں حاصل ہے  اور نبوت کے  ذریعہ سے  بزرگوں کے  ہاتھ رکھتے  وقت  تمہیں ملی تھی۔ (۱۵) ان باتوں کی فکر رکھو۔ ان ہی  میں مشغول رہو تاکہ تمہاری ترقی سب پر ظاہر ہو۔ (۱۶) اپنی اور اپنی تعلیم کی خبر داری کرو۔ ان باتوں پر قائم نہر ہو کیونکہ ایسا کرنے  سے  تم اپنی اور اپنے  سننے  والوں کی بھی نجات کا باعث ہو گا۔ 


رکوع ۵: مومنین کی نئی ذمہ داریاں 

	(۱) کسی بڑے  عمر رسیدہ کو ملامت نہ کرو بلکہ  باپ جان کر نصیحت کرو۔ (۲)اور جوانوں کو بھائی جان کر اور بڑی عمر والی عورتوں کو ماں جان کر اور جوان عورتوں کو کمال پاکیزگی سے  بہن جان کر۔ (۳)ان بیواؤں کی جو واقعی بیوہ ہیں عزت کرو۔ (۴)اور اگرکسی بیوہ کے  بیٹے  یا پوتے  ہوں تو وہ پہلے  اپنے  ہی گھرانے  کے  ساتھ دین داری کا برتاؤ کرنا اور ماں باپ کا حق ادا کرنا سیکھیں کیونکہ یہ پروردگار کے  نزدیک پسندیدہ ہے۔ (۵) جو واقعی بیوہ ہے  اور اس کا کوئی نہیں وہ پروردگار پر امید رکھتی ہے  اور رات دن مناجات اور دعاؤں میں مشغول رہتی ہے۔ (۶) مگر جو عیش وعشرت میں پڑ گئی ہے  وہ جیتے  جی مر گئی ہے۔ (۷) ان باتوں کا بھی حکم کرو تاکہ وہ بے  الزام رہیں۔ (۸) اگر کوئی اپنوں اور خاص کر اپنے  گھرانے  کی خبر گیری نہ کرے  تو ایمان کا منکر اور بے  ایمان سے  بدتر ہے۔ (۹) وہی بیوہ فرد میں لکھی جائے  جو ساٹھ برس سے  کم کی نہ ہو اور ایک شوہر کی بیوی ہوئی ہو۔ (۱۰) اور نیک کاموں میں مشہور ہو۔ بچوں کی تربیت کی ہو۔ پردیسیوں کے  ساتھ مہمان نوازی کی ہو۔ پارساؤں کے  پاؤں دھوئے  ہوں۔ مصیبت زدوں کی مدد کی ہو اور ہر نیک کام کرنے  کے  درپے  رہی ہو۔ (۱۱)مگر جو ان بیواؤں  کے  نام درج نہ کرو کیونکہ جب وہ سیدنا مسیح کے  خلاف  نفس کے  تابع ہو جاتی ہیں تو بیاہ کرنا چاہتی ہیں۔ (۱۲)اور سزا کے  لائق ٹھہرتی ہیں اس لئے  کہ انہوں نے اپنے  پہلے  ایمان کو چھوڑ دیا۔ (۱۳)اوراس کے  ساتھ ہی وہ گھر گھر پھر کر بیکار رہنا سیکھتی ہیں اور صرف بیکار ہی نہیں رہتیں بلکہ بک بک کرتی رہتی اور اوروں کے  کام میں دخل بھی دیتی ہیں اور ناشائستہ  باتیں کہتی ہیں۔ (۱۴)پس میں یہ چاہتا ہوں کہ  جوان بیوائیں بیاہ کریں۔ ان کے  اولاد ہو۔ گھر کا انتظام کریں اور کسی مخالف کو بد گوئی کا موقع نہ دیں۔ (۱۵)کیونکہ بعض گمراہ ہو کر شیطان مردود کی پیرو ہو چکی ہیں۔ (۱۶) اگرکسی مومن عورت کے  ہاں بیوائیں ہوں تو وہی ان کی مدد کرے  اور جماعت پر بوجھ نہ ڈالا جائے تاکہ وہ ان کی مدد کر سکے  جو واقعی بیوہ ہیں۔ 
	(۱۷) جو بزرگ اچھا انتظام کرتے  ہیں۔ خاص کر وہ جو کلام سنانے  اور تعلیم دینے  میں  محنت کرتے  ہیں  دو چند عزت کے  لائق سمجھے  جائیں۔ (۱۸) کیونکہ کلامِ الٰہی  یہ کہتا ہے  کہ  دائیں میں چلتے  ہوئے  بیل کا منہ نہ باندھنا اور مزدور اپنی مزدوری کا حق دار ہے۔ (۱۹) جو دعویٰ کسی بزرگ  کے  برخلاف کیا جائے  بغیر دویا تین گواہوں کے  اس کو نہ سنو۔ (۲۰) گناہ کرنے  والوں کو سب کے  سامنے ملامت کرو تاکہ اوروں کو بھی خوف ہو۔ (۲۱)پروردگار اور سیدنا عیسیٰ مسیح اور برگزیدہ فرشتوں کو گواہ کر کے  میں تمہیں  تاکید کرتا ہوں کہ ان باتوں پر بلا تعصب  عمل کرنا اور کوئی کام طرف داری سے  نہ کرنا۔ (۲۲)کسی شخص پر جلد ہاتھ نہ رکھنا اور دوسروں کے  گناہوں میں شریک  نہ ہونا۔ اپنے  آپ کو پاک رکھنا۔ (۲۳) آئندہ  کو صرف پانی ہی نہ پیا کرو بلکہ اپنے  معدہ اور اکثر کمزور رہنے  کی وجہ سے  ذرا سا رسِ انگور بھی کام میں لایا کرو۔ (۲۴) بعض آدمیوں  کے  گناہ ظاہر ہوتے  ہیں اور پہلے  ہی عدالت  میں پہنچ جاتے  ہیں اور بعض  کے  پیچھے  جاتے  ہیں۔ (۲۵) اسی طرح  بعض اچھے  کام بھی ظاہر ہوتے  ہیں اور جو ایسے  نہیں ہوتے  وہ بھی چھپ نہیں سکتے۔ 


رکوع ۶

	(۱)جتنے نوکر جوئے  کے  نیچے  ہیں اپنے  مالکوں کو کمال عزت کے  لائق  جانیں تاکہ  پروردگار کا نام اور تعلیم  بدنام نہ ہو۔ (۲) اور جن کے  مالک  مومن ہیں وہ ان کو بھائی  ہونے  کی وجہ سے حقیر نہ جانیں بلکہ اس لئے  زیادہ تران کی خدمت  کریں کہ فائدہ اٹھانے  والے  مومن اور عزیز ہیں۔ تم ان باتوں کی تعلیم دو اور نصیحت کرو۔ 
	(۳)اگر کوئی شخص اور طرح کی تعلیم دیتا ہے  اور صحیح باتوں کو یعنی ہمارے  آقا و مولا سیدنا عیسیٰ مسیح کی باتوں اور ان کی تعلیم کو نہیں مانتا جو دین داری کے  مطابق ہے۔ (۴) وہ مغرور ہے  اور کچھ نہیں جانتا بلکہ اسے  بحث اور لفظی تکرار  کرنے  کا مرض ہے۔ جن سے  حسد اور جھگڑے  اور بد گوئیاں اور بد گمانیاں۔ (۵) اور ان آدمیوں  میں رد و بدل پیدا  ہوتا ہے جن کی عقل  بگڑ گئی ہے  اور وہ حق  سے  محروم ہیں اور دین داری کی نفع ہی کا ذریعہ سمجھتے  ہیں۔ (۶)ہاں دین داری قناعت کے  ساتھ بڑے  نفع کا ذریعہ ہے۔ (۷) کیونکہ نہ ہم دنیا میں کچھ لائے  اور نہ کچھ اس میں سے  لے  جا سکتے  ہیں۔ (۸) پس اگر ہمارے  پاس کھانے  پہننے  کو ہے  تو اسی پر قناعت کریں۔ (۹)لیکن جو دولت مند ہونا چاہتے  ہیں وہ ایسی آزمائش اور پھندے  اور بہت سی بے  ہودہ اور نقصان پہنچانے  والی خواہشوں  میں پھنستے  ہیں  جو آدمیوں کو تباہی اور ہلاکت  کے  دریا میں  غرق کر دیتی ہیں۔ (۱۰) کیونکہ زر کی دوستی ہر قسم کی برائی کی جڑ ہے  جس کی آرزو میں بعض نے  ایمان سے  گمراہ ہو کر اپنے دلوں کو طرح طرح  کے  غموں سے  چھلنی کر لیا۔ 
	(۱۱) مگر اے  مردِ خدا !تم ان باتوں سے  بھاگو اور دیانتداری، دین داری، ایمان، محبت، صبر اور حلم کاطالب ہو۔ (۱۲) ایمان کی اچھی کشتی لڑو۔ اس ہمیشہ کی زندگی پر قبضہ کر لو جس کے  لئے  تم بلائے  گئے  تھے  اور بہت سے  گواہوں کے  سامنے  اچھا اقرار کیا تھا۔ (۱۳) میں  اس پروردگار جو سب چیزوں کو زندہ کرتے  ہیں اور سیدنا مسیح کو جنہوں نے  پنطس پیلاطس کے  سامنے  اچھا اقرار کیا تھا گواہ کر کے  تمہیں تاکید کرتا ہوں۔ (۱۴) کہ ہمارے  آقا و مولا سیدنا عیسیٰ  مسیح کے  اس ظہور تک حکم کو بے  داغ اور بے  الزام رکھو۔ (۱۵) جسے  وہ مناسب  وقت پر نمایاں  کریں گے  جو مبارک اور واحد حاکم، بادشاہوں کے  بادشاہ اور مولاؤں کے  مولا ہیں۔ (۱۶) بقا صرف انہی کو ہے  اور وہ اس نور میں رہتے  ہیں جن تک کسی کی رسائی نہیں ہو سکتی نہ انہیں کسی انسان نے  دیکھا اور نہ دیکھ سکتا ہے۔ ان کی عزت اور سلطنت  ابد تک رہے  آمین۔ 
	(۱۷)اس موجودہ جہان کے  دولت مندوں کو حکم دو کہ مغرور نہ ہوں اور نا پائیدار دولت پر نہیں بلکہ  پروردگار پر امید رکھیں جو ہمیں لطف اٹھانے  کے  لئے  سب چیزیں  افراط سے  عطا فرماتے  ہیں۔ (۱۸) اور نیکی  کریں اور اچھے  کاموں میں دولت مند بنیں اور سخاوت  پر تیار اور امداد پر مستعد ہوں۔ (۱۹) اور آئندہ  کے  لئے  اپنے واسطے  ایک اچھی بنیاد  قائم رکھیں  تاکہ حقیقی  زندگی پر قبضہ کریں۔ 
	(۲۰) اے  تیمتھیس اس امانت کو حفاظت سے  رکھو اور جس علم کو علم کہنا ہی غلط ہے  اس کی بے  ہودہ بکواس اور مخالفت پر توجہ نہ کرو۔ (۲۱) بعض اس کا اقرار  کر کے  ایمان سے  سرکش ہو گئے  ہیں۔ 
		تم پر مہربانی ہوتی رہے۔ 


سیدنا عیسیٰ المسیح کی انجیل شریف
۲۷ پاروں  میں سے  ۱۶واں پارہ
رسولِ مقبول حضرتِ پولوس کا حضرتِ تیمتیھس  کو تبلیغی خطِ دوم



رکوع ۱
	
(۱)پولوس کی طرف سے  جو اس زندگی کے  وعدہ کے  موافق جو سیدنا عیسیٰ مسیح میں ہے  رضائے الٰہی سے  سیدنا عیسیٰ مسیح کا رسول ہوں۔ (۲) پیارے  فرزند تیمتھیس کے  نام، مہربانی، رحم اور اطمینان پروردگار اور ہمارے  آقا و مولا سیدنا عیسیٰ مسیح کی طرف سے  تمہیں حاصل ہوتا رہے۔ 
	(۳)جس پروردگار کی عبادت میں صاف دل سے  باپ دادا کے  طور پر کرتا ہوں ان کا شکر ہے  کہ اپنی دعاؤں میں بلا ناغہ  تمہیں یاد رکھتا ہوں۔ (۴) اور تمہارے  آنسوؤں کو یاد کر کے  رات دن تمہاری ملاقات کا مشتاق رہتا ہوں تاکہ خوشی سے  بھر جاؤں۔ (۵) اور مجھے  تمہارا وہ بے  ریا ایمان یاد دلایا گیا ہے  جو پہلے  تمہاری نانی لوئس اور تمہاری والدہ ماجدہ یونیکے  رکھتی تھیں اور مجھے  یقین ہے  کہ تم بھی رکھتے  ہو۔ (۶) اسی سبب سے  میں تمہیں یاد دلاتا ہوں کہ تم پروردگار کی اس نعمت کو چمکا دو جو میرے  ہاتھ رکھنے کے  باعث تمہیں حاصل ہے۔ (۷)کیونکہ پروردگار نے  ہمیں دہشت  کی روح نہیں بلکہ  قدرت اور محبت اور تربیت  کی روح عطا فرمائی ہے۔ (۸)پس ہمارے  آقا و مولا سیدنا عیسیٰ مسیح کی شہادت  دینے  سے  اور مجھ سے  جو ان کا قیدی ہوں شرم نہ کرو بلکہ  پروردگار کی قدرت کے  موافق  انجیل کی خاطر میرے  ساتھ دکھ اٹھاؤ۔ (۹) جنہوں نے  ہمیں نجات عطا فرمائی اور پاک بلاوے  سے  بلایا ہمارے  کاموں کے  موافق  نہیں بلکہ  اپنے  خاص ارادہ اور اس مہربانی  کے  موافق  جو سیدنا عیسیٰ مسیح میں ہم پر ازل سے  ہوئی۔ (۱۰) مگر اب ہمارے  منجی سیدنا عیسیٰ مسیح کے  ظہور سے  ظاہر ہوا جنہوں نے  موت کو نیست اور زندگی اور بقا کو اس خوشخبری کے  وسیلے  سے  روشن کر دیا۔ (۱۱) جس کے  لئے  میں تبلیغ کرنے  والا اور رسول اور استاد مقرر ہوا۔ (۱۲) اسی باعث سے  میں یہ دکھ بھی اٹھاتا ہوں لیکن شرماتا نہیں کیونکہ جس کا میں نے  یقین کیا ہے  اسے  جانتا ہوں اور مجھے یقین ہے  کہ وہ میری امانت  کی اس دن تک حفاظت کر سکتے  ہیں۔ (۱۳) جو صحیح  باتیں تم نے  مجھ سے  سنیں  اس ایمان اور محبت  کے  ساتھ جو سیدنا عیسیٰ مسیح میں ہے ان کا خا کہ  یاد رکھو۔ (۱۴) روحِ پاک کے  وسیلہ سے  جو ہم میں بسا ہوا ہے  اس اچھی امانت  کی حفاظت کرو۔ 
	(۱۵) تم یہ جانتے  ہو کہ آسیہ کے  سب لوگ مجھ سے  پھر گئے۔ جن میں سے  فوکلس اور ہرمکنیس ہیں۔ (۱۶) پروردگار  انیسفرس کے  گھرانے  پر رحم کریں کیونکہ  انہوں نے  بہت دفعہ  مجھے  تازہ دم کیا اور میری قید سے  شرمندہ نہ ہوئے۔ (۱۷) بلکہ جب وہ روما میں آیا تو کوشش سے  تلاش کر کے  مجھ سے  ملا۔ (۱۸) (مولا اسے  یہ بخشیں کہ اس دن اس پر مولا کا رحم ہو) اور اس نے  افسس میں جو جو خدمتیں کیں تم انہیں خوب جانتے  ہو۔ 


رکوع ۲

	(۱)پس اے  میرے  فرزند !تم اس مہربانی سے  جو سیدنا مسیح میں ہے  مضبوط بنو۔ (۲) اور جو باتیں تم نے  بہت سے  گواہوں کے  سامنے  مجھ سے  سنی ہیں ان کو ایسے دیانت دار آدمیوں کے  سپرد کرو جو اوروں کو بھی سکھانے کے  قابل ہوں۔ (۳) سیدنا عیسیٰ مسیح کے  اچھے  سپاہی کی طرح میرے  ساتھ دکھ اٹھاؤ۔ (۴)کوئی سپاہی  جب لڑائی کو جاتا ہے  اپنے  آپ کو دنیا کے  معاملوں میں نہیں پھنساتا تاکہ اپنے بھرتی  کرنے  والے  کو خوش کرے۔ (۵) دنگل میں مقابلہ  کرنے  والا  بھی اگر اس نے  باقاعدہ  مقابلہ نہ کیا ہو تو سہرا  نہیں پاتا۔ (۶) جو کسان  محنت کرتا ہے پیدا وار کا حصہ  پہلے  اسی کو ملنا چاہیے۔ (۷)جو میں کہتا ہوں اس پر غور کرو کیونکہ  پروردگار تمہیں سب باتوں کو سمجھا دیں گے۔ (۸)سیدنا عیسیٰ مسیح کو یاد رکھو جو مردوں میں سے  جی اٹھے  ہیں اور حضرت داؤد کی آل سے  ہیں۔ میری اس خوشخبری کے  موافق  (۹) جس کے  لئے  میں بدکار کی طرح دکھ اٹھاتا ہوں یہاں تک کہ قید ہوں مگر مولا کا کلام قید نہیں۔ (۱۰)اسی سبب سے  میں برگزیدہ لوگوں کی خاطر  سب کچھ سہتا ہوں تاکہ وہ بھی اس نجات کو جو سیدنا عیسیٰ مسیح میں ہے  ابدی بزرگی سمیت حاصل کریں۔ (۱۱)یہ بات سچ ہے  کہ  جب ہم ان کے  ساتھ مر گئے  تو ان کے  ساتھ جئیں گے  بھی۔ (۱۲) اگر ہم دکھ سہیں گے  تو ان کے  ساتھ بادشاہی بھی کریں گے۔ اگر ہم ان کا انکار کریں گے  تو وہ بھی ہمارا انکار کریں گے۔ (۱۳) اگر ہم بے وفا ہو جائیں گے  تو بھی وہ وفادار رہیں گے  کیونکہ وہ آپ اپنا انکار نہیں کر سکتے۔ 
	(۱۴) یہ باتیں  انہیں یاد دلا ؤ اور مولا کے  سامنے تاکید کر کہ لفظی تکرار نہ کریں جس سے  کچھ حاصل نہیں بلکہ  سننے  والے  بگڑ جاتے  ہیں۔ (۱۵)اپنے  آپ کو پروردگار کے  سامنے مقبول اور ایسے  کام کرنے  والے  کی طرح پیش کرنے  کی کوشش کرو جس کو شرمندہ ہونا نہ پڑے  اور جو حق کے  کلام کو درستی سے  کام میں لاتا ہو۔ (۱۶)لیکن  بیہودہ بکواس  سے  پرہیز کرو کیونکہ ایسے  شخص اور بھی بے  دینی  میں ترقی کریں گے۔ (۱۷) اور ان کا کلام  آکلہ کی طرح کھاتا چلا جائے  گا۔ (ہمینس اور فلیتس ان ہی میں سے  ہیں۔ (۱۸) وہ یہ کہہ کر کہ قیامت  ہو چکی ہے حق سے  گمراہ ہو گئے  ہیں اور بعض کا ایمان بگاڑتے  ہیں۔ (۱۹) تو بھی پروردگار کی مضبوط بنیاد قائم رہتی ہے  اور اس پر یہ مہر ہے  کہ پروردگار  اپنوں کو پہچانتے  ہیں اور جو کوئی  پروردگار کا نام لیتا ہے  ناراستی سے  باز رہے۔ (۲۰) بڑے  گھر میں نہ صرف سونے  چاندی ہی کے  برتن ہوتے  ہیں بلکہ  لکڑی اور مٹی کے  بھی۔ بعض عزت اور بعض ذلت کے  لئے۔ (۲۱) پس جو کوئی  ان سے  الگ  ہو کر اپنے  تئیں پاک کرے  گا وہ عزت کا برتن اور پارسا بنے  گا اور مالک کے  کام کے  لائق اور ہرنیک  کام کے  لئے تیار ہو گا۔ (۲۲) جوانی کی خواہشوں سے  بھاگو اور جو پاک دل کے  ساتھ پروردگار سے  دعا کرتے  ہیں ان کے  ساتھ نیکی اور ایمان اور محبت اور صلح کا طالب ہو۔ (۲۳) لیکن بیوقوفی اور نادانی  کی حجتوں  سے  کنارہ کرو کیونکہ  تم جانتے  ہو کہ ان سے  جھگڑے پیدا ہوتے  ہیں۔ (۲۴) اور مناسب نہیں کہ پروردگار کا بندہ جھگڑا کرے  بلکہ سب کے  ساتھ نرمی کرو اور تعلیم دینے  کے  لائق اور بردبار ہو۔ (۲۵) اور مخالفوں کو حلیمی  سے  تادیب کرو۔ شاید  پروردگار انہیں توبہ کی توفیق  بخشے  تاکہ وہ حق کو پہچانیں۔ (۲۶) اور پروردگار کے  بندہ کے  ہاتھ سے  رضا الٰہی کے  اسیر ہو کر  ابلیس مردود کے  پھندے  سے  چھوٹیں۔ 


رکوع ۳

	(۱) لیکن یہ جان رکھو کہ اخیر زمانہ میں بُرے  دن آئیں گے۔ (۲) کیونکہ آدمی خود غرض۔ زردوست، شیخی باز، مغرور، بدگو، ماں باپ کے  نا فرمان، ناشکر، ناپاک، (۳) طبعی محبت سے  خالی، سنگ دل، تہمت لگانے  والے۔ بے  ضبط، تند مزاج، نیکی کے  دشمن، (۴) دغا باز ، ڈھیٹھ، گھمنڈ کرنے  والے۔ پروردگار کی نسبت عیش وعشرت کو زیادہ  دوست رکھنے  والے  ہوں گے۔ (۵) وہ دین داری کی وضع تو رکھیں گے  مگر اس کے  اثر کو قبول نہ کریں گے  ایسوں سے  بھی کنارہ کرنا۔ (۶)ان ہی میں سے  وہ لوگ  ہیں جو گھروں میں دبے  پاؤں گھس آتے  ہیں اور ان چھچھوری  عورتوں کو قابو میں کر لیتے  ہیں جو گناہوں میں دبی ہوئی ہیں اور ہر طرح  طرح کی خواہشوں کے  بس میں ہیں۔ (۷)اور ہمیشہ  تعلیم پاتی رہتی ہیں مگر حق کی پہچان تک کبھی نہیں پہنچتیں۔ (۸) اور جس طرح کہ ینیس اور یمبریس نے  حضرت موسیٰ کی مخالفت کی تھی اسی طرح  یہ لوگ بھی حق کی مخالفت کرتے  ہیں۔ یہ ایسے  آدمی ہیں جن کی عقل بگڑی ہوئی ہے  اور وہ ایمان کے  اعتبار سے نا مقبول ہیں۔ (۹) مگر اس سے  زیادہ  نہ بڑھ سکیں گے  اس واسطے  کہ ان کی نادانی سب آدمیوں پر ظاہر ہو جائے  گی جیسے  ان کی بھی ہو گئی تھی۔ 
آخری ہدایات 
	(۱۰) لیکن تم نے  تعلیم، چال چلن، ارادہ، ایمان، تحمل، محبت، صبر، ستائے  جانے  اور دکھ اٹھانے  میں میری پیروی کی۔ (۱۱) یعنی ایسے  دکھوں میں جو انطاکیہ  اور اکنیم اور لسترہ میں مجھ پر پڑے  اور ، اور دکھوں میں بھی جو میں نے  اٹھائے  ہیں  مگر مولا نے  مجھے  ان سب سے  چھڑا لیا۔ (۱۲)بلکہ جتنے  سیدنا مسیح عیسیٰ میں دین داری کے  ساتھ زندگی گزارنا چاہتے  ہیں  وہ سب ستائے  جائیں گے۔ (۱۳)اور بُرے  اور دھوکا باز آدمی فریب دیتے  اور فریب کھاتے  ہوئے  بگڑتے  چلے  جائیں گے۔ (۱۴)مگر تم تو ان باتوں پر جو تم نے سیکھی تھیں اور جن کا یقین تمہیں دلایا گیا تھا یہ جان کر قائم رہو کہ  تم نے  انہیں کن لوگوں سے  سیکھا تھا۔ (۱۵)اور تم بچپن سے  ان پاک نوشتوں سے  واقف ہو جوسیدنا عیسیٰ مسیح پر ایمان لانے  سے  نجات حاصل کرنے  کے  لئے  دانائی بخش سکتے  ہیں۔ (۱۶) ہر ایک صحیفہ  جو پروردگار کے  الہام سے  ہے  تعلیم اور الزام اور اصلاح اور سچائی میں تربیت کرنے  کے  لئے  فائدہ مند بھی ہے۔ (۱۷)تاکہ مرد خدا کامل بنے  اور ہر ایک نیک کام کے  لئے  بالکل تیار ہو جائے۔ 


رکوع ۴

	(۱)پروردگار اور سیدنا عیسیٰ مسیح کو جو زندوں اور مُردوں کی عدالت  کریں گے  گواہ کر کے  اور ان کے  ظہور اور بادشاہی کو یاد دلا کر میں تمہیں تاکید کرتا ہوں۔ (۲)کہ تم کلام کی تبلیغ کرو۔ وقت اور بے  وقت مستعد رہو۔ ہر طرح کے  تحمل اور تعلیم کے  ساتھ سمجھادو اور ملامت اور نصیحت کرو۔ (۳)کیونکہ ایسا وقت  آئے  گا کہ جو لوگ صحیح تعلیم کی برداشت نہ کریں گے  بلکہ کانوں کی کھجلی  کے  باعث  اپنی اپنی خواہشوں  کے  مطابق  بہت سے  استاد بنا لیں گے۔ (۴) اور اپنے  کانوں کو حق کی طرف سے  پھیر کر کہانیوں پر متوجہ ہوں گے۔ (۵) مگر تم سب باتوں میں ہوشیار رہو۔ دکھ اٹھاؤ۔ بشارت کا کام انجام دو۔ اپنی خدمت  کو پورا کرو۔ (۶) کیونکہ  میں اب قربان ہو رہا ہوں اور میرے  کوچ کا وقت آ پہنچا ہے۔ (۷) میں اچھی کشتی لڑ چکا۔ میں نے دو ڑ کو ختم کر لیا۔ میں نے  ایمان کو محفوظ رکھا۔ (۸) آئندہ کے  لئے میرے  واسطے سچائی کا وہ تاج رکھا ہوا ہے  جو عادل منصف یعنی مولا مجھے  اس دن عطا فرمائیں گے  اور صرف مجھے  ہی نہیں  بلکہ ان سب کو بھی جو ان کے  ظہور کے  آرزومند ہوں۔ 
ذاتی کلمات 
	(۹) میرے  پاس جلد آنے  کی کوشش کرو۔ (۱۰) کیونکہ دیماس نے  اس موجودہ جہان کو پسند کر کے مجھے  چھوڑ دیا اور تھسلنیکیے  کو چلا گیا اور کریسکینس گلتیہ کو اور ططس  دلمتیہ کو۔ (۱۱) صرف لوقا میرے  پاس ہے۔ مرقس کو ساتھ لے  کر آ جانا کیونکہ خدمت کے  لئے  وہ میرے  کام کا ہے۔ (۱۲) تخکس کو میں نے  افسس کو بھیج دیا ہے۔ (۱۳) جو چوغہ میں تروآس میں کرپس کے  ہاں چھوڑ آیا ہوں جب تم آؤ تو وہ اور کتابیں خاص کر رق کے  طومار لیتے  آنا۔ (۱۴) سکندر ٹھٹھیرے  نے  مجھ سے  بہت برائیاں کیں۔ مولا اسے  اس کے  کاموں کے  موافق بدلہ دیں گے۔ (۱۵) اس سے  تم بھی خبر دار رہو کیونکہ  اس نے  ہماری باتوں کی بڑی  مخالفت  کی۔ (۱۶)میری پہلی جواب دہی کے  وقت کسی نے  میرا ساتھ نہ دیا بلکہ  سب نے  مجھے  چھوڑ دیا۔ کاش کہ انہیں  اس کا حساب دینا نہ پڑے۔ (۱۷) مگر مولا میرے  مددگار تھے  اور انہوں نے  مجھے  طاقت عطا فرمائی  تاکہ میری  معرفت  پیغام کی پوری تبلیغ ہو جائے  اور سب مشرکین سن  لیں اور میں شیر کے  منہ  سے  چھڑایا گیا۔ (۱۸) پروردگار مجھے  ہر ایک  بُرے  کام سے  چھڑائیں گے  اور اپنی آسمانی بادشاہی  میں صحیح سلامت پہنچا دیں گے۔ ان کی تمجید  ابد لاآباد ہوتی رہے۔ آمین۔ 
تسلیمات 
	(۱۹) پرسکہ اور اکولہ سے  اور انیسفرس کے  خاندان سے  سلام کہو۔ (۲۰) اراستس  کرنتھس  میں رہا اور ترفمس کو میں نے میلیتس میں بیمار چھوڑا۔ (۲۱) جاڑوں سے  پہلے  میرے  پاس آ جانے  کی کوشش کرو۔ یوبولس اور پودینس اور لینس اور کلودیہ اور ، اور سب بھائی تمہیں سلام کہتے  ہیں۔ 
مولا تمہاری روح کے  ساتھ رہیں۔ تم پر مہربانی ہوتی رہے۔ 


سیدنا عیسیٰ المسیح کی انجیل شریف
۲۷ پاروں  میں سے  ۱۶واں پارہ
رسولِ مقبول حضرتِ پولوس کا حضرتِ ططس کو تبلیغی خط 




رکوع ۱

	(۱)پولوس کی طرف سے  جو پروردگار کا بندہ اور سیدنا عیسیٰ مسیح کا رسول ہے۔ پروردگار کے  برگزیدوں کے  ایمان اور اس حق کی پہچان کے  مطابق جو دین داری کے  موافق ہے۔ (۲) اس ہمیشہ کی زندگی کی امید پر جس کا وعدہ ازل سے  پروردگار نے  کیا ہے  جو جھوٹ نہیں بول سکتے۔ (۳) اور انہوں نے  مناسب وقتوں پر اپنے  کلام کو اس پیغام میں ظاہر کیا جو ہمارے  منجی، پروردگار کے  حکم کے  مطابق میرے  سپرد ہوئے۔ (۴) ایمان کی شرکت کے  رو سے  سچے  فرزند  ططس کے  نام، مہربانی، اور اطمینان، پروردگار اور ہمارے  منجی سیدنا عیسیٰ مسیح کی طرف سے  تمہیں حاصل ہوتا رہے۔ 
	(۵) میں نے  تمہیں کریتے  میں اس لئے  چھوڑا تھا کہ تم باقی ماندہ باتوں کو درست کرو اور میرے حکم کے  مطابق  شہر بہ شہر  ایسے  بزرگوں کو مقرر کرو۔ (۶) جو بے  الزام اور ایک ایک بیوی کے  شوہر ہوں اور ان کے  بچے مومن اور بد چلنی اور سرکشی کے  الزام سے  پاک ہوں۔ (۷)کیونکہ نگہبان  کو پروردگار کا مختار ہونے  کی وجہ سے  بے  الزام ہونا چاہیے۔ نہ خواری ہو۔ نہ غصہ ور، نہ نشہ میں غل مچانے  والا۔ نہ مار پیٹ کرنے  والا اور نہ ناجائز نفع کا لالچی۔ (۸) بلکہ مسافر پرور، خیردوست، متقی، منصف مزاج، پاک اور ضبط کرنے  والا ہو۔ (۹) اور ایمان کے  کلام پر جو اس تعلیم کے  موافق ہے  قائم ہو تاکہ  صحیح تعلیم  کے  ساتھ نصیحت  بھی کر سکے  اور مخالفوں کو قائل بھی کر سکے۔ 
	(۱۰) کیونکہ بہت سے  لوگ سرکش اور بیہودہ گو اور دغا باز ہیں خاص کر مختونوں میں سے۔ (۱۱) ان کا منہ بند کرنا چاہیے۔ یہ لوگ ناجائز نفع کی خاطر  ناشائستہ باتیں سکھا کر گھر کے  گھر تباہ کر دیتے  ہیں۔ (۱۲) ان ہی میں سے  ایک شخص نے  کہا ہے  جو خاص ان کا نبی تھا کہ کریتی ہمیشہ جھوٹے  ، موذی جانور، احدی کھاؤ، ہوتے  ہیں۔ (۱۳) یہ گواہی سچ ہے۔ پس انہیں  سخت ملامت کیا کرو تاکہ  ان کا ایمان درست ہو جائے۔ (۱۴) اور وہ یہودیوں کی کہانیوں اور ان آدمیوں کے  حکموں پر توجہ نہ کریں جو حق سے  گمراہ ہوتے  ہیں۔ (۱۵) پاک لوگوں کے  لئے سب چیزیں  پاک ہیں مگر گناہ آلودہ اور بے  ایمان لوگوں کے  لئے  کچھ بھی پاک نہیں بلکہ  ان کی عقل اور دل دونوں  گناہ آلودہ ہیں۔ (۱۶)وہ پروردگار کی پہچان کا دعویٰ تو کرتے  ہیں مگر اپنے کاموں سے  اس کا انکار کرتے  ہیں کیونکہ وہ مکروہ اور نافرمان ہیں اور کسی نیک کام کے  قابل نہیں۔ 


رکوع ۲

	(۱)لیکن تم وہ باتیں بیان کرو جو صحیح تعلیم کے  مناسب ہیں۔ (۲) یعنی یہ کہ  بوڑھے  مرد پرہیزگار سنجیدہ اور متقی  ہوں اور ان کا ایمان، اور محبت اور صبر صحیح ہو۔ (۳) اسی طرح بوڑھی عورتوں  کی بھی وضع پارساؤں کی سی ہو۔ تہمت لگانے  والی اور زیادہ  مے  پینے میں مبتلا نہ ہوں بلکہ اچھی باتیں  سکھانے  والی  ہوں۔ (۴) تاکہ جوان عورتوں کو سکھائیں  کہ اپنے  شوہروں  کو پیار کریں۔ بچوں کو پیار کریں۔ (۵) متقی اور پاک  دامن اور گھر کا کاروبار کرنے  والی اور مہربان ہوں اور اپنے  اپنے  شوہر کے  تابع رہیں تاکہ کلامِ الٰہی بدنام نہ ہو۔ (۶) جوان آدمیوں  کو بھی اسی طرح نصیحت  کر کہ متقی بنیں۔ (۷) سب باتوں میں اپنے  آپ کو نیک کاموں کا نمونہ بناؤ۔ تمہاری تعلیم میں صفائی اور سنجیدگی۔ (۸) اور ایسی صحت کلامی پائی جائے  جو  ملامت کے  لئے  لائق  نہ ہو تاکہ  مخالف ہم پر عیب لگانے  کی کوئی وجہ نہ پا کر  شرمندہ ہو جائے۔ (۹) نوکروں کو نصیحت  کرو کہ اپنے  مالکوں  کے  تابع رہیں اور سب باتوں میں انہیں  خوش رکھیں اور ان کے  حکم سے  کچھ انکار نہ کریں۔ (۱۰) چوری چالاکی نہ کریں بلکہ ہر طرح کی دیانت داری اچھی طرح ظاہر کریں تاکہ ان سے  ہر بات میں ہمارے  منجی خدا کی تعلیم کو رونق ہو۔ کیونکہ پروردگار کی وہ مہربانی ظاہر ہوئی ہے  جو سب آدمیوں کی نجات کا باعث ہے۔ (۱۲) اور ہمیں  تربیت  دیتی ہے  تاکہ بے  دینی اور دنیوی  خواہشوں کا انکار کر کے  اس موجودہ  جہان میں  پرہیزگاری اور سچائی اور دین داری  کے  ساتھ زندگی گزاریں۔ (۱۳) اور اس مبارک امید یعنی اپنے  بزرگ  خدا اور منجی سیدنا عیسیٰ مسیح کی بزرگی کے  ظاہر ہونے  کے  منتظر رہیں۔ (۱۴) جنہوں نے  اپنے  آپ کو  ہمارے  واسطے دے  دیا تاکہ  فدیہ ہو کر ہمیں ہر طرح کی بے  دینی سے  چھڑا لیں اور پاک کر کے  اپنی خاص ملکیت  کے  لئے  ایسی امت بنائیں جو نیک کاموں میں سرگرم ہو۔ 
	(۱۵) پورے  اختیار کے  ساتھ یہ باتیں  کہو اور نصیحت  دو اور ملامت کرو۔ کوئی  تمہاری حقارت نہ کرنے  پائے۔ 


رکوع ۳

	(۱) ان کو یاد دلا ؤ کہ  حاکموں اور اختیار والوں کے  تابع رہیں اور ان کا حکم مانیں اور ہر نیک کام کے  لئے  مستعد رہیں۔ (۲) کسی کی بد گوئی نہ کریں۔ تکراری نہ ہوں بلکہ نرم مزاج ہوں اور سب آدمیوں کے  ساتھ کمال حلیمی سے  پیش آئیں۔ (۳)کیونکہ ہم بھی پہلے  نادان، نافرمان، فریب کھانے  والے  اور رنگ برنگ کی خواہشوں اور عیش و عشرت کے  بندے  تھے  اور بد خواہی اور حسد میں زندگی گزارتے  تھے۔ نفرت کے  لائق تھے  اور آپس میں  کینہ رکھتے  تھے۔ (۴) مگر جب ہمارے  منجی پروردگار کی مہربانی اور انسان کے  ساتھ اس کی الفت ظاہر ہوئی۔ (۵)تو انہوں نے  ہم کو نجات دی مگر سچائی کے  کاموں کے  سبب سے  نہیں  جو ہم نے  خود کئے  بلکہ اپنی رحمت  کے  مطابق  نئی پیدائش  کے  غسل اور روحِ پاک کے  ہمیں نیا بنانے  کے  وسیلہ سے۔ (۶) جسے  انہوں نے  ہمارے  منجی سیدنا عیسیٰ مسیح کی معرفت  ہم پر افراط  سے  نازل فرمایا۔ (۷) تاکہ ہم ان کی مہربانی سے  سچے  ٹھہر کر ہمیشہ  کی زندگی کی امید کے  مطابق  وارث بنیں۔ (۸) یہ بات سچ ہے  اور میں چاہتا ہوں کہ  تم ان باتوں کا یقینی  طورسے  دعویٰ کرو تاکہ  جنہوں نے پروردگار کا یقین کیا ہے  وہ اچھے  کاموں میں لگے  رہنے  کا خیال رکھیں۔ یہ باتیں  بھلی اور آدمیوں کے  واسطے  فائدہ مند ہیں۔ (۹)مگر بیوقوفی  کی حجتوں اور نسب ناموں اور جھگڑوں اور ان لڑائیوں  سے  جو شریعت  کی بابت ہوں پرہیز کر و اس لئے  کہ یہ لاحاصل اور بے  فائدہ ہیں۔ (۱۰) ایک دو بار نصیحت  کر کے  بدعتی شخص  سے  کنارہ کرو۔ (۱۱) یہ جان کر کہ ایسا شخص سرکش ہو گیا ہے  اور اپنے  آپ کو مجرم ٹھہرا کر گناہ کرتا رہتا ہے۔ 
آخری ہدایات
	(۱۲) جب میں تمہارے  پاس ارتماس یا تخکس کو بھیجوں تو میرے  پاس نیکپلس آنے  کی کوشش کرنا کیونکہ میں نے  وہیں جاڑا کاٹنے  کا قصد کر لیا ہے۔ (۱۳) زینا س عالم شرع اور اپلوس  کو کوشش کر کے  روانہ کر دو۔ اس طور پر کہ ان کو کسی چیز کی حاجت نہ رہے۔ (۱۴) اور ہمارے  لوگ بھی ضرورتوں کو رفع کرنے  کے  لئے  اچھے  کاموں میں لگے  رہنا سیکھیں تاکہ بے  پھل نہ رہیں۔ 
	(۱۵) میرے  سب ساتھی تمہیں سلام کہتے  ہیں جو ایمان کے  رو سے  ہمیں عزیز رکھتے  ہیں ان سے  سلام کہہ۔ 
		تم سب پر مہربانی ہوتی رہے۔ 



سیدنا عیسیٰ المسیح کی انجیل شریف
۲۷ پاروں  میں سے  ۱۷واں پارہ
رسولِ مقبول حضرتِ پولوس کا حضرتِ فلیمون کو تبلیغی خط 



رکوع ۱

	(۱)پولوس کی طرف سے  جو سیدنا عیسی ٰ مسیح کا قیدی ہوں اور بھائی تیمتھیس کی طرف سے  اپنے  عزیز اور ہم خدمت  فلیمون۔ (۲)اور بہن افیہ اور اپنے  ہم سپاہ ارخپس اور فلیمون کے  گھر کی جماعت کے  نام۔ (۳)مہربانی اور اطمینان ہمارے  پروردگار اور مولا سیدنا عیسیٰ مسیح کی طرف سے  تمہیں حاصل ہوتا رہے۔ 
	(۴) میں تمہاری اس محبت کا اور ایمان کا حال سن کر جو سب پارساؤں کے  ساتھ اور مولا سیدنا عیسیٰ پر ہے۔ (۵) ہمیشہ اپنے پروردگار کا شکر کرتا ہوں اور اپنی دعاؤں میں تمہیں  یاد کرتا ہوں۔ (۶)تاکہ  تمہارے  ایمان کی شراکت  تمہاری ہر خوبی کی پہچان میں سیدنا عیسیٰ مسیح کے  واسطے  موثر ہو۔ (۷) کیونکہ اے  دینی بھائی !مجھے  تمہاری محبت  سے  خوشی اور تسلی ہوئی  اس لئے  کہ  تمہارے  سبب سے  مومنین  کے  دل تازہ ہوئے  ہیں۔ 
	(۸)پس اگرچہ مجھے  سیدنا عیسیٰ مسیح میں بڑی دلیری تو ہے  کہ تمہیں مناسب حکم دوں۔ (۹) مگر مجھے  یہ زیادہ پسند ہے  کہ میں  بوڑھا پولوس  بلکہ اس وقت  سیدنا عیسیٰ مسیح کا قیدی بھی ہو کر محبت کی راہ سے  التماس کروں۔ (۱۰)سو اپنے  فرزند  انیمس کی بابت  جو قید کی حالت میں مجھ سے  پیدا ہوا تم سے  التماس کرتا ہوں۔ (۱۱) پہلے  تو وہ کچھ تمہارے  کام کا نہ تھا مگر اب تمہارے  اور میرے  دونوں کے  کام کا ہے۔ (۱۲)خود اس کو یعنی اپنے  کلیجے  کے  ٹکڑے  کو میں نے  تمہارے  پاس واپس بھیجا ہے۔ (۱۳) اس کو میں اپنے  ہی پاس رکھنا چاہتا تھا تاکہ تمہاری طرف سے  اس قید میں جو خوشخبری کے  باعث ہے  میری خدمت کرے۔ (۱۴)لیکن تمہاری مرضی کے  بغیر میں نے کچھ کرنا نہ چاہا تاکہ تمہارا نیک کام لاچاری سے  نہیں بلکہ  خوشی سے  ہو۔ (۱۵) کیونکہ ممکن ہے  کہ وہ تم سے اس لئے  تھوڑی دیر کے  واسطے جدا ہو ا ہو کہ  ہمیشہ  تمہارے  پاس رہے۔ (۱۶) مگر اب سے  غلام کی طرح نہیں  بلکہ غلام سے  بہتر ہو کر یعنی ایسے  بھائی  کی طرح رہے  جو جسم میں بھی اور مولا میں بھی میرا نہایت  عزیز ہو اور تمہارا اس سے  بھی کہیں زیادہ۔ (۱۷) پس اگر تم مجھے  شریک جانتے  ہو تو اسے  اس طرح قبول کرنا جس طرح مجھے۔ (۱۸) اور اگر اس نے  تمہارا کچھ نقصان کیا ہے  یا اس پر تمہارا کچھ آتا ہے  تواسے  میرے  نام سے  لکھ لو۔ (۱۹) میں پولوس اپنے  ہاتھ سے  لکھتا ہوں کہ خود ادا کروں گا اور اس کے  کہنے  کی کچھ حاجت نہیں کہ میرا قرض جو تم پر ہے  وہ تو خود ہے۔ (۲۰) اے  دینی بھائی! میں چاہتا ہوں کہ مجھے  تمہاری  طرف سے  مولا میں خوشی حاصل ہو۔ سیدنا عیسیٰ مسیح میں میرے  دل کو تازہ کرو۔ (۲۱) میں تمہاری فرمانبرداری کا یقین کر کے  تمہیں  لکھتا ہوں اور جانتا ہوں کہ جو کچھ میں کہتا ہوں تم اس سے  بھی زیادہ کرو گے۔ (۲۲) اس کے  سوا میرے  لئے ٹھہرنے  کی جگہ تیار کرو کیونکہ  امید ہے  کہ میں تمہاری دعاؤں کے  وسیلہ سے  تمہیں بخشا جاؤں گا۔ 
	(۲۳) اپفراس جوسیدنا عیسیٰ مسیح میں میرے  ساتھ قید ہے۔ (۲۴) اور مرقس اور ارسترخس اور دیماس اور لوقا جو میرے  ہم خدمت ہیں تمہیں سلام کہتے  ہیں۔ 
	(۲۵) ہمارے  مولا و آقا سیدنا عیسیٰ مسیح  کی مہربانی تمہاری روح پر ہوتی رہے۔ آمین۔ 



انجیل شریف
ازلی محبوب( سیدنا عیسیٰ مسیح) کی معرفت  اللہ و تبارک تعالیٰ کا کلام 

اہلِ عبرانیوں کے  نام ایک  تبلیغی خط


رکوع ۱

	(۱)اگلے  زمانہ میں  اللہ و تبارک تعالیٰ نے  آباؤ اجداد سے  حصہ بہ حصہ اور طرح بہ طرح انبیاء کرام کے  ذریعہ کلام کر کے۔ (۲)اس ایاّم کے  آخر میں ہم سے  ازلی محبوب کے  ذریعہ کلام کیا جسے  پروردگارِ عالم نے  تمام چیزوں کا وارث ٹھہرایا اور آپ  کے  وسیلہ سے  اس نے  عالم کو خلق کیا۔ (۳)آپ رب العالمین کی بزرگی کا عکس اور ان کی ماہیت کا عین نقش ہو کر تمام چیزوں کو اپنی قدرت کے  کلام سے  سنبھالتے  ہیں۔ آ پ گناہوں کی تطہیر کر کے  عرشِ معلیٰ پر حشمت کی دہنی طرف جا بیٹھے۔ 
پروردگارِ عالم کے  ازلی محبوب کی عظمت
(۴) اور فرشتوں سے  اسی قدر بزرگ ترین ہو گئے  جس قدر آپ نے  میراث میں ان سے  عمدہ ترین نام پایا۔ (۵)کیونکہ فرشتگان میں سے  رب العالمین نے  کب کسی سے  فرمایا کہ 
	تم میرے  ازلی محبوب ہو۔ 
	آج تم مجھ سے  زائیدہ ہوئے  
اور پھر یہ کہ 
	میں اس کا پروردگار ہوں گا 
	اور وہ میرا محبوب ہو گا۔ 
(۶)اور جب اکلوتے  محبوب کو دنیا میں بھیجتے  ہیں تو فرماتے  ہیں کہ 
	اللہ و تبارک تعالیٰ کے  سب فرشتگان آپ کو سجدہ کریں 
(۷)اور فرشتگان کی بابت یہ فرماتے  ہیں کہ 
	وہ اپنے  فرشتوں کو ہوائیں 
	اور اپنے  عابدوں کو آگ کے  شعلے  بناتا ہے۔ 
(۸)مگر محبوب کی بابت فرماتے  ہیں کہ 
	رب العالمین آپ کا تخت ابد الاآباد رہے  گا 
	اور آپ کی سلطنت  کا عصاسچائی کا عصا ہے۔ 
	(۹)آپ نے  سچائی سے  محبت اور بدکاری سے  نفرت رکھی۔ 
	اسی سبب سے  پروردگار نے  یعنی آپ کے  رب نے  
	خوشی کے  تیل سے  
	آپ کے  ہمدستوں کی نسبت آپ کو زیادہ پاک کیا۔ 
(۱۰) اور یہ کہ 
	اے  مولا ! آپ نے  تو ابتدا میں زمین کی نیو ڈالی 
	اور آسمان آپ کے  ہاتھوں کی کاری گری ہیں۔ 
	(۱۱)وہ  نیست ہو جائیں گے  مگر آپ ہی کو بقا ہے  
	اور وہ سب پوشاک کی مانند بوسیدہ ہو جائیں گے۔ 
	(۱۲)مگر آپ انہیں لبادہ کی طرح طے  کریں گے  
	اور وہ پوشاک کی طرح بدل جائیں گے  
	مگر آپ تو وہی ہیں 
	اور آپ کے  برس ختم نہ ہوں گے۔ 
(۱۳)لیکن اللہ و تبارک تعالیٰ نے  فرشتگان میں سے  کب کسی سے  فرمایا کہ تم میری دہنی طرف بیٹھو 
	جب تک میں تمہارے  دشمنوں کو تمہارے  پاؤں تلے  کی چوکی نہ کر دوں۔ 
(۱۴)کیا وہ سب خدمت گزار روحیں نہیں جو نجات کے  وارثوں کی خاطر خدمت کو بھیجی جاتی ہیں ؟


 رکوع ۲: اتنی بڑی نجات

	(۱)اس لئے  جو باتیں ہم نے  سنیں ان پر اور بھی دل لگا کر غور کرنا چاہیے  تاکہ بہہ کر ان سے  دور نہ چلیں جائیں۔ (۲)کیونکہ جو کلام فرشتگان کے  ذریعہ فرمایا گیا تھا جب وہ قائم رہا اور ہر قصور اور نا فرمانی کا واجبی  بدلہ ملا۔ (۳) تو اتنی بڑی نجات سے  غافل رہ کر ہم کیوں کر بچ سکتے  ہیں ؟ جس کا بیان پہلے  پروردگار کے  وسیلہ سے  ہوا اور سننے  والوں سے  ہمیں پایۂ ثبوت کو پہنچا۔ (۴)اور ساتھ ہی  رضائے الٰہی کے  موافق نشانوں اور عجیب کاموں اور طرح طرح  کے  معجزوں اور روحِ الٰہی کی نعمتوں کے  ذریعہ  سے  اس کی شہادت دیتے  رہے۔ 
ہماری نجات کے  سردار
	(۵)رب العالمین نے  اس آنے  والے  جہان کو جس کا ہم ذکر کرتے  ہیں  فرشتگان کے  تابع نہیں کیا۔ 
(۶)بلکہ کسی نے  یہ شہادت دی ہے  کہ 
	انسان کیا چیز ہے  جو آپ اس کا خیال کرتے  ہیں ؟
	یا آدم زاد کیا ہے  جو آپ اس پر نگاہ کرتے  ہیں ؟
	(۷) آپ نے  اسے  فرشتگان سے  کچھ ہی کم کیا۔ 
	آپ نے  اس پر بزرگی اور عزت کا تاج رکھا 
	اور اپنے  ہاتھوں کے  کاموں پر اسے  اختیار بخشا۔ 
	(۸)آپ نے  تمام چیزیں تابع کر کے  اس کے  پاؤں تلے  کر دی ہیں۔ 
پس جس صورت میں رب العالمین نے  تمام چیزیں اس کے  تابع کر دیں تو اس نے  کوئی چیز ایسی نہ چھوڑی جو اس کے  تابع نہ کی ہو مگر اب تک تمام چیزیں  اس کے  تابع نہیں دیکھتے۔ (۹) البتہ ان کو دیکھتے  ہیں جو فرشتگان سے  کچھ ہی کم کئے  گئے  یعنی سیدنا عیسیٰ کو کہ موت کا دکھ سہنے  کے  سبب سے  بزرگی اور عزت کا تاج انہیں پہنایا گیا ہے  تاکہ پروردگار کی مہربانی سے آپ ہر ایک آدمی کے  لئے  موت کا مزہ چکھیں۔ (۱۰) کیونکہ جس کے لئے  تمام چیزیں ہیں اور جس کے  وسیلہ سے  تمام چیزیں  ہیں اس کو یہی مناسب تھا کہ جب بہت سے  فرزندوں کو بزرگی میں داخل کرے  تو ان کی نجات کے  بانی کو دکھوں کے  ذریعہ سے  کامل کر لے۔ (۱۱) اس لئے  کہ پاک کرنے  والا اور پاک ہونے  والے  سب ایک ہی اصل سے  ہیں۔ اسی باعث وہ انہیں بھائی کہنے  سے  نہیں شرماتا۔ (۱۲)چنانچہ وہ فرماتے  ہیں کہ 
	تمہارا نام میں اپنے  بھائیوں سے  بیان کروں گا 
	جماعت میں تمہاری حمد کے  گیت گاؤں گا۔ 
(۱۳) اور پھر یہ کہ میں اس پر بھروسہ رکھوں گا اور پھر یہ کہ دیکھو میں ان لڑکوں سمیت جنہیں پروردگار نے  مجھے  دیا۔ (۱۴) پس جس صورت میں کہ لڑکے  خون اور گوشت میں شریک ہیں تو وہ خود بھی ان کی طرح  ان میں شریک ہوا تاکہ موت کے  وسیلہ سے  جسے  موت پر قدرت حاصل تھی یعنی ابلیس کو نیست و نابود کر دے۔ (۱۵) اور جو عمر بھر موت کے  ڈر سے  غلامی میں گرفتار رہے  انہیں چھڑا لے۔ (۱۶) پس انہیں (یعنی سیدنا عیسیٰ) سب باتوں میں اپنے  بھائیوں کی مانند بننا لازم ہوا تاکہ  امت کے  گناہوں کا کفارہ دینے  کے  واسطے  ان باتوں میں جو پروردگارِ عالم سے  تعلق رکھتی ہیں ایک رحم دل اور دیانت دار امامِ اعظم بنے۔ (۱۸) کیونکہ جس صورت میں آپ نے  خود ہی آزمائش کی حالت میں دکھ اٹھایا تو آپ ان کی بھی مدد کر سکتے  ہیں جن کی آزمائش ہوتی ہے۔ 


رکوع ۳: سیدنا عیسیٰ مسیح حضرت موسیؑ سے  بلند رتبہ ہیں 

	(۱)پس اے  پاک بھائیو!تم جو آسمانی بلاوے  میں شریک ہو۔ اس رسول مقبول اور امامِ اعظم عیسیٰ پر غور کرو جس کا ہم اقرار کرتے  ہیں۔ (۲)جو اپنے  مقرر کرنے  والے  کے  حق میں دیانت دار تھے  جس طرح حضرت موسیٰؑ  ان کے  سارے  گھر میں تھے۔ (۳)کیونکہ آپ موسیٰؑ  سے  اس قدر زیادہ عزت کے  لائق سمجھے  گئے  جس قدر گھر کا بنانے  والا گھر سے  زیادہ عزت دار ہوتا ہے۔ (۴)چنانچہ ہر ایک  گھر کا کوئی نہ کوئی بنانے  والا ہوتا ہے  مگر جس نے  تمام چیزیں  بنائیں وہ پروردگارِ عالم ہیں۔ (۵)حضرت موسیٰؑ  تو ان کے  سارے  گھر میں خادم کی طرح دیانت دار رہیں تاکہ آئندہ بیان ہونے  والی باتوں کی شہادت دیں۔ (۶)لیکن سیدنا عیسیٰ مسیح محبوب کی طرح پروردگار کے  گھر کے  مختار ہیں اور ان کا گھر ہم ہیں بشرطیکہ اپنی دلیری اور امید کا فخر آخر تک مضبوطی سے  قائم رکھیں۔ 
(۷)پس جس طرح روحِ الٰہی فرماتا ہے۔ 
	اگر آج تم اس کی آواز سنو 
	(۸)تو اپنے  دلوں کو سخت نہ کرو جس طرح غصہ دلانے  کے  وقت آزمائش کے  دن جنگل میں کیا تھا۔ 
	(۹)جہاں تمہارے  آباء و  اجداد نے  مجھے  جانچا اور آزمایا
	اور چالیس برس تک میرے  کام دیکھے۔ 
	(۱۰)اسی لئے  میں اس پشت سے  ناراض ہوا 
	اور کہا کہ ان کے  دل ہمیشہ گمراہ ہوتے  رہتے  ہیں۔  اور انہوں نے  میری راہوں کو نہیں پہچانا۔ 
	(۱۱)چنانچہ میں نے  اپنے  غضب میں قسم کھائی کہ یہ میرے  آرام میں داخل نہ ہونے  پائیں گے۔ 
(۱۲)اے  بھائیو!خبر دار ! تم میں سے  کسی کا ایسا بُرا اور بے  ایمان دل نہ ہو جو زندہ رب سے  پھر جائے۔ (۱۳) بلکہ جس روز تک آج کا دن کہا جاتا ہے  ہر روز آپس میں نصیحت کیا کرو تاکہ تم میں سے  کوئی گناہ کے  فریب میں آ کر سخت  دل نہ ہو جائے۔ (۱۴)کیونکہ ہم سیدنا عیسیٰ مسیح میں شریک ہوئے  ہیں بشرطیکہ  اپنے  ابتدائی  بھروسہ پر آخر تک مضبوطی سے  قائم رہیں۔ (۱۵) چنانچہ فرمایا جاتا ہے  کہ 	اگر آج تم اس کی آواز سنو 
	تو اپنے  دلوں کو سخت نہ کرو
	جس طرح کہ غصہ دلانے  کے  وقت کیا تھا۔ 
(۱۶)کن لوگوں نے  آواز سن کر غصہ دلایا؟ کیا ان سب نے  نہیں جو موسیٰؑ  کے  وسیلہ سے  مصر سے  نکلے  تھے  ؟ (۱۷) اور وہ کن لوگوں سے  چالیس برس تک ناراض رہا؟ کیا ان سے  نہیں جنہوں نے  گناہ کیا اور ان کی لاشیں بیابان میں پڑی رہیں ؟ (۱۸)اور کن کی بابت اس نے  قسم کھائی کہ وہ میرے  آرام میں داخل نہ ہونے  پائیں گے  سوا ان کے  جنہوں نے  نافرمانی کی ؟ (۱۹)غرض ہم دیکھتے  ہیں کہ وہ بے  ایمانی کے  سبب سے  داخل نہ ہو سکے۔ 


رکوع ۴

	(۱)پس جب پروردگارِ عالم کے  آرام میں داخل ہونے  کا وعدہ باقی ہے  تو ہمیں ڈرنا چاہیے۔ کہیں ایسا نہ ہو کہ تم میں سے  کوئی اس میں داخل ہونے  سے  محروم رہ جائے۔ (۲)کیونکہ ہمیں بھی ان ہی کی طرح خوشخبری سنائی گئی لیکن سنے  ہوئے  کلام نے  ان کو اس لئے  کچھ فائدہ نہ دیا کہ سننے  والوں کے  دلوں میں ایمان کے  ساتھ نہ بیٹھا۔ (۳)اور ہم جو ایمان لائے  اس آرام میں داخل ہوتے  ہیں جس طرح اس نے  فرمایا کہ
	میں نے  اپنے  غضب میں قسم کھائی 
	کہ یہ میرے  آرام میں داخل نہ ہونے  پائیں گے  
گو بنائے عالم کے  وقت اس کے  کام ہو چکے  تھے۔ (۴) چنانچہ ا س نے  ساتویں دن کی بابت کسی موقع پر اس طرح کہا ہے  کہ پروردگار نے  اپنے  سب کاموں کو پورا کر کے  ساتویں دن آرام فرمایا۔ (۱۵)اور پھر اس مقام پر ہے  کہ 
	وہ میرے  آرام میں داخل نہ ہونے  پائیں گے۔ 
(۶)پس جب یہ بات باقی ہے  کہ بعض اس آرام میں داخل ہوں اور جن کو پہلے  خوشخبری سنائی گئی تھی وہ نافرمانی کے  سبب سے  داخل نہ ہوئے۔ (۷)تو پھر ایک خاص دن ٹھہرا کر اتنی مدت کے  بعد حضرت داؤد ؑ  کی کتاب میں اسے  آج کا دن کہتے  ہیں جیساپیشتر فرمایا گیا ہے  کہ 
	اگر آج تم اس کی آواز سنو 
	تو اپنے  دلوں کوسخت نہ کرو۔ 
(۸)اور اگر حضرت یشوع ؑ نے  انہیں آرام میں داخل کیا ہوتا تو وہ اس کے  بعد دوسرے  دن کا ذکر نہ کرتے۔ (۹) پس پروردگار کی امت کے  لئے  سبت کا آرام باقی ہے۔ (۱۰) کیونکہ جو اس کے  آرام میں داخل ہوا اس نے  بھی پروردگار کی طرح  اپنے  کاموں کو پورا کر کے  آرام فرمایا۔ (۱۱)پس آؤ ہم اس آرام میں داخل ہونے  کی کوشش کریں تاکہ ان کی طرح نافرمانی کر کے  کوئی شخص گر نہ پڑے۔ (۱۲) کیونکہ پروردگار کاکلام زندہ اور موثر اور ایک دو دھاری تلوار سے  زیادہ تیز ہے  اور نفس اور روح اور بند بند اور گودے  کو جدا کر کے  گزر جاتا ہے  اور دل کے  خیالوں اور ارادوں کوجانچتا ہے۔ (۱۳) اور اس سے  مخلوقات  کی کوئی چیز  چھپی نہیں بلکہ جس سے  ہم کو کام ہے  اس کی نظروں میں تمام چیزیں کھلی اور بے  پردہ ہیں۔ 
سیدنا عیسی ٰ مسیح امامِ اعظم
	(۱۴) پس جب ہمارے  ایک ایسے  بڑے  امامِ اعظم ہیں جو آسمانوں سے  گزر گئے  یعنی ا للہ و تبارک  تعالیٰ کے  محبوب سیدنا عیسیٰ تو آؤ ہم اپنے  اقرار پر قائم رہیں۔ (۱۵) کیونکہ ہمارا ایسا امامِ اعظم نہیں جو ہماری کمزوریوں میں ہمارا ہمدرد نہ ہو سکے  بلکہ وہ سب باتوں میں ہماری طرح آزمائے  گئے  تو بھی بے  گناہ رہے۔ (۱۶) پس آؤ ہم مہربانی کے  تخت کے  پاس دلیری سے  چلیں تاکہ ہم پر رحم ہو اور وہ مہربانی حاصل کریں جو ضرورت کے  وقت ہماری مدد کرے۔ 


رکوع ۵

	(۱)کیونکہ ہر امامِ اعظم آدمیوں میں سے  منتخب ہو کر آدمیوں ہی کے  لئے  ان باتوں کے  واسطے  مقرر کیا جاتا ہے  جو پروردگار سے  تعلق رکھتی ہیں تاکہ منتیں اور گناہوں کی قربانیاں پیش کرے۔ (۲) اور وہ نادانوں اور گمراہوں سے  نرمی کے  ساتھ پیش آنے  کے  قابل ہوتا ہے  اس لئے  کہ وہ خود بھی کمزوری میں مبتلا رہتا ہے۔ (۳) اور اسی سبب سے اس پر فرض ہے  کہ گناہوں کی قربانی جس طرح امت کی طرف سے  پیش کرے  اسی طرح اپنی طرف سے  بھی چڑھائے۔ (۴)اور کوئی شخص اپنے  آپ یہ عزت اختیار نہیں کرتا جب تک حضرت ہارونؑ  کی طرح پروردگار کی طرف سے  بلایا نہ جائے۔ (۵) اسی طرح سیدنا عیسیٰ نے  بھی امامِ اعظم ہونے  کی بزرگی اپنے  تئیں نہیں دی بلکہ پروردگار نے  دی جس نے  آپ سے  فرمایا تھا کہ 
	تم میرے  محبوب ہو۔ 
	آج تم مجھ سے  زائیدہ ہوئے۔ 
(۶)چنانچہ پروردگارِ عالم دوسرے  مقام پر ارشاد فرماتے  ہیں کہ 
	تم ملکِ صدق کے  طور پر 
	ابد تک امام ہو۔ 
(۷)آپ نے  اپنی بشریت کے  دنوں میں زور زور سے  پکار کر اور آنسو آنسو بہا بہا کر پروردگار سے  دعائیں اور التجائیں کیں جو آپ کو موت سے  بچا سکتا تھا اور خدا ترسی کے  سبب سے  آ پ کی سنی گئی۔ (۸)اور باوجود ازلی محبوب ہونے  کے  آپ نے  دکھ اٹھا اٹھا کر فرمانبرداری سیکھی۔ (۹) اور کامل بن کر اپنے  سب فرمانبرداروں کے  لئے  ابدی نجات کا باعث ہوئے۔ (۱۰) اور آپ کو پروردگار کی طرف سے  ملکِ صدق کے  طور پر امامِ اعظم کا خطاب ملا۔

 
ایمان سے  انحراف کے  خلاف انتباہ
	(۱۱)آپ کے  بارے  میں ہمیں بہت سی باتیں کہنا ہے  جن کا سمجھانا مشکل ہے  اس لئے  کہ تم اونچا سننے  لگے  ہو۔ (۱۲)وقت کے  خیال سے  تو تمہیں استاد ہونا چاہیے  تھا مگر اب اس بات کی حاجت ہے  کہ کوئی شخص پروردگارِ عالم کے  کلام کے  ابتدائی اصول تمہیں پھر سکھائے  اور سخت ِ غذا کی جگہ تمہیں دودھ پینے  کی حاجت پڑ گئی۔ (۱۳) کیوں کہ دودھ پیتے  ہوئے کو سچائی کے  کلام کا تجربہ نہیں ہوتا اس لئے  کہ وہ بچہ ہے۔ (۱۴)اور سخت غذا پوری عمر والے  کے  لئے  ہوتی ہے  جن کے  حواس کام کرتے  کرتے  نیک وبد میں امتیاز کرنے  کے  لئے تیز ہو گئے  ہیں۔ 


رکوع ۶

پس آؤ سیدنا عیسیٰ مسیح کی تعلیم کی ابتدائی باتیں چھوڑ کر کمال کی طرف قدم بڑھائیں اور مردہ کاموں سے توبہ کرنے  اور پروردگار پر ایمان لانے  کی۔ (۲)اور اصطباغ اور ہاتھ رکھنے  اور مردوں کے  جی اٹھنے  اور غیر فانی عدالت  کی تعلیم کی بنیاد دوبارہ نہ ڈالیں۔ (۳) اور رب العالمین چاہے  تو ہم یہی کریں گے۔ (۴) کیونکہ  جن لوگوں کے  دل ایک بار روشن ہو گئے  اور وہ آسمانی مہربانی کا مزہ چکھ چکے  اور روحِ الٰہی میں شریک ہو گئے۔ (۵)اور پروردگار کے  عمدہ کلام اور آئندہ جہان کی قوتوں کا ذائقہ لے  چکے۔ (۶) اگر وہ سرکش ہو جائیں تو انہیں  توبہ کے  لئے پھر نیا بنانا نا ممکن ہے  اس لئے  کہ وہ پروردگار کے  ازلی محبوب کو اپنی طرف سے  دوبارہ مصلوب کر کے  علانیہ ذلیل کرتے  ہیں۔ (۷)کیونکہ جو زمین اس بارش کا پانی پی لیتی ہے  جو اس پر بار بار ہوتی ہے  اور ان کے  لئے کار آمد سبزی پیدا کرتی ہے  جن کی طرف سے  اس کی کاشت بھی ہوتی ہے  وہ رب العالمین کی طرف سے  برکت پاتی ہے۔ (۸)اور اگر جھاڑیاں اور اونٹ کٹارے  اگاتی ہے  تو نا مقبول اور قریب ہے  کہ لعنتی ہو اور اس کا انجام جلایا جانا ہے۔ 
	(۹)لیکن اے  عزیزو! اگر چہ ہم یہ باتیں کہتے  ہیں تو بھی تمہاری نسبت  ان سے  بہتر اور نجات والی باتوں کا یقین کرتے  ہیں۔ (۱۰) اس لئے  کہ اللہ و تبارک تعالیٰ بے  انصاف نہیں جو تمہارے  کام اور اس محبت کو بھول جائے  جو تم نے  ا س کے  نام کے  واسطے  اس طرح ظاہر کی کہ پارساؤں کی خدمت کی اور کر رہے  ہو۔ (۱۱) اور ہم اس بات کے  آرزومند ہیں تاکہ تم میں سے  ہر شخص پوری امید کے  واسطے  آخر تک اسی طرح کوشش ظاہر کرتا ہے۔ (۱۲) تاکہ تم سست نہ ہو جاؤ بلکہ ان کی مانند بنو جو ایمان اور تحمل کے  باعث وعدوں کے  وارث ہوتے  ہیں۔ 
پروردگارِ عالم کا معتبرہ وعدہ
	(۱۳)چنانچہ جب پروردگار نے  حضرت ابراہیمؑ  سے  وعدہ کرتے  وقت قسم کھانے  کے  واسطے  کسی کو اپنے  سے  بڑا نہ پایا تو اپنی ہی قسم کھا کر۔ (۱۴) فرمایا کہ یقیناً  میں تمہیں برکات پر برکات عطا کروں گا اور تمہاری اولاد کو بہت بڑھاؤں گا۔ (۱۵) اور اس طرح صبر کر کے  انہوں نے  وعدہ کی ہوئی چیز کو حاصل کیا۔ (۱۶) آدمی تو اپنے  سے  بڑے  کی قسم کھایا کرتے  ہیں اور ان کے  ہر قضیہ کاآخری ثبوت قسم سے  ہوتا ہے۔ (۱۷) اس لئے  جب پروردگار نے  چاہا کہ  وعدہ کے  وارثوں پر اور بھی صاف طور سے  ظاہر کرے  کہ میرا ارادہ بدل نہیں سکتا تو قسم کو درمیان میں لائے۔ (۱۸)تاکہ  دو بے  تبدیل چیزوں کے  باعث  جن کے  بارے  میں  پروردگار کا جھوٹ بولنا ممکن نہیں ہماری پختہ  طور سے  دلجمعی ہو جائے  جو پناہ لینے  کو اس لئے  دوڑے  ہیں کہ اس امید کو جوسامنے  رکھی ہوئی ہے  قبضہ میں لائیں۔ (۱۹) وہ ہماری جان کا ایسا لنگر ہے  جو ثابت اور قائم رہتا ہے  اور پردہ کے  اندر تک بھی پہنچتا ہے۔ (۲۰)جہاں سیدنا عیسیٰ مسیح ہمیشہ کے  لئے  ملکِ صدق کے  طور پر امامِ اعظم بن کر ہماری خاطر پیشرو کے  طور پر داخل ہوئے  ہیں۔ 


رکوع ۷: فضیلت امامتِ ملکِ صدق

	(۱) کیونکہ  ملکِ صدق شاہ شالیم پروردگار کے  امام ہمیشہ امام رہتے  ہیں۔ جب حضرت ابراہیم ؑ  بادشاہوں کو قتل کر کے  واپس آرہے  تھے  تو اسی نے  ان کا استقبال کیا اور آپ کے  لئے  برکت چاہی۔ (۲)انہیں کو حضرت ابراہیمؑ  نے  عشر ادا کیا۔ یہ اول تو اپنے  نام کے  معنی کے  موافق سچائی کا بادشاہ ہیں اور پھر شالیم یعنی صلح کا بادشاہ۔ (۳)آپ بے  پدر اور بے  ماں اور بے  شجرہ نسب ہیں۔ نہ آپ کی عمر کا شروع نہ زندگی کاآخر بلکہ پروردگار کے  ازلی محبوب کے  مشابہ ٹھہرے۔ 
	(۴) پس غور کرو کہ یہ کیسے  بزرگ تھے  جن کا قوم کے  بزرگ حضرت ابراہیم ؑ  نے  لوٹ کے  عمدہ سے  عمدہ مال کا عشر دیا۔ (۵)اب لاوی کی اولاد میں سے  جو امامت کا عہدہ پاتے  ہیں ان کو حکم ہے  کہ امت یعنی اپنے  بھائیوں سے  اگر چہ وہ حضرت ابراہیم ہی کی صلب سے  پیدا ہوئے  ہوں شریعت کے  مطابق  عُشر لیں۔ (۶)مگر جس کا شجرہ نسب ان سے  جدا ہے  اس نے  حضرت ابراہیم ؑ  سے  عُشر لیا اور جن سے  وعدہ کیا گیا تھا کہ ان کے  لئے  برکت چاہی۔ (۷) اور اس میں کلام نہیں کہ  چھوٹا بڑے  سے  برکت پاتا ہے۔ (۸)اور یہاں  تو مرنے  والے  آدمی عُشر لیتے  ہیں مگر وہاں وہی لیتا ہے  جس کے  مطابق شہادت دی جاتی ہے  کہ زندہ ہے۔ (۹)پس ہم کہہ سکتے  ہیں کہ لاوی نے  بھی جو عُشر لیتا ہے  حضرت ابراہیم ؑ  کے  ذریعہ  سے  عُشر دیا۔ (۱۰) اس لئے  کہ جس وقت  ملکِ صدق نے  حضرت ابراہیم ؑ  کا استقبال کیا تھا وہ اس وقت تک اپنے  والد کی صلب میں تھے۔ 
	(۱۱)پس اگر نبی لاوی کی امامت سے  کاملیت حاصل ہوتی (کیونکہ اسی کی ماتحتی  میں امت کو شریعت  ملی تھی) تو پھر کیا حاجت تھی کہ دوسرا امام ملکِ صدق کے  طور پر پیدا ہوا اور حضرت  ہارون ؑ  کے  طریقہ کا نہ گنا جائے۔ (۱۲)اور جب امامت بدل گئی تو شریعت کا بھی بدلنا ضرور ہے۔ 
	(۱۳) کیوں کہ جس کی بابت یہ باتیں کہی جاتی ہیں کہ وہ دوسرے  قبیلہ میں شامل ہے  جس میں سے  کسی نے  قربان گاہ کی خدمت نہیں کی۔ (۱۴) چنانچہ ظاہر ہے  کہ  ہمارے  مولا یہوداہ کے  قبیلہ میں پیدا ہوئے  اور اس فرقہ کے  حق میں حضرت موسیٰؑ  نے  امامت کا کچھ ذکر نہیں کیا۔ 
ملکِ صدق کی مانند ایک اور امام
(۱۵)اور جب ملک صدق  کی مانند ایک اور ایسے  امام پیدا ہونے  والے  تھے۔ (۱۶) جوجسمانی احکام کی شریعت کے  موافق نہیں بلکہ غیر فانی زندگی کی قوت کے  مطابق مقرر ہوئے  تو ہمارا دعویٰ اور بھی صاف ظاہر ہو گیا۔ 
(۱۷)کیونکہ آپ کے  حق میں یہ شہادت دی گئ ہے  کہ 
	آپ ملکِ صد ق کے  طور پر ابد تک امام ہیں۔ 
(۱۸) غرض پہلا حکم کمزور اور بے  فائدہ ہونے  کے  سبب سے  منسوخ ہو گیا۔ (۱۹)(کیوں کہ شریعت نے  کسی چیز  کو کامل نہیں کیا)اور اس کی جگہ ایک بہتر امید رکھی گئی جس کے  وسیلہ سے  ہم پروردگار کے  نزدیک جا سکتے  ہیں۔ (۲۰) اور چونکہ سیدنا مسیح کا تقرر بغیر جسم کے  نہ ہوا۔ (۲۱)( کیونکہ آپ تو بغیر قسم کے  امام مقرر ہوئے  ہیں مگر یہ قسم کے  ساتھ آپ کی طرف سے  ہوا جس نے  آپ کی بابت فرمایا کہ 
	پروردگار نے  قسم کھائی ہے  اور اس سے  پھریں گے  نہیں کہ آپ ابد تک امام ہیں۔ )۔ 
(۲۲)اس لئے  سیدنا عیسی ٰ مسیح ایک بہتر عہد کے  ضامن ٹھہرے۔ (۲۳) اور چونکہ موت کے  سبب سے  قائم نہ رہ سکتے  تھے  اس لئے  تو بہت سے  امام مقرر ہوئے۔ (۲۴) مگر چونکہ آپ ابد تک قائم رہنے  والے  ہیں اس لئے  آپ کی امامت لازوال ہے۔ (۲۵) اسی لئے جو آپ کے  وسیلہ سے  پروردگارِ عالم کے  پاس آتے  ہیں آپ انہیں پوری پوری نجات دے  سکتے  ہیں کیوں کہ آپ ان کی شفاعت کے  لئے  ہمیشہ زندہ ہیں۔ 
	(۲۶)چنانچہ ایسے  ہی امامِ اعظم ہمارے  لائق تھے  جو پاک اور بے  ریا اور بے  داغ اور گنہگاروں سے  جدا اور آسمانوں سے  بلند کئے  گئے  ہوں۔ (۲۷) اور ان امامِ اعظموں کی مانند اس کے  محتاج نہ ہو کہ ہر روز پہلے  اپنے  گناہوں اور پھر امت  کے  گناہوں کے  واسطے  قربانیاں چڑھائے  کیونکہ آپ ایک ہی بار گزرے  جس وقت اپنے  آپ کو قربان کیا۔ (۲۸) اس لئے  کہ شریعت تو کمزور آدمیوں کو امام اعظم مقرر کرتی ہے  مگر اس قسم کا کلام جو شریعت  کے  بعد کھائی گئی اس ازلی محبوب کو مقرر کرتا ہے  جو ہمیشہ کے  لئے  کامل کیے  گئے  ہوں۔ 


رکوع ۸: سیدنا عیسی ٰ مسیح ہمارے  امامِ اعظم

	(۱) اب جو باتیں ہم کہہ رہے  ہیں ان میں سے  بڑی بات یہ ہے  کہ  ہمارے  ایسے  امام اعظم ہیں جو آسمانوں  پر کبریا کے  تخت کی دہنی طرف جا بیٹھے۔ (۲) اور مقدِس اور اس حقیقی خیمہ کے  خادم ہیں جسے  پروردگار نے  کھڑا کیا ہے  نہ کہ انسان نے۔ (۳)اور چونکہ ہر امامِ اعظم منتیں اور قربانیاں پیش کرنے  کے  واسطے  مقرر ہوتے  ہیں اس لئے  ضرور ہوا کہ آپ کے  پاس بھی پیش کرنے کو کچھ ہو۔ (۴) اور اگر آپ زمین پر ہوتے  تو ہر گز امام نہ ہوتے  اس لئے  کہ شریعت کے  موافق  منت پیش  والے  موجود ہوتے  ہیں۔ (۵) جو آسمانی چیزوں کی نقل اور عکس کی خدمت کرتے  ہیں چنانچہ جب حضرت موسیٰؑ  خیمہ بنانے  کو تھے  تو آپ کو یہ ہدایت ہوئی کہ  دیکھو! جو نمونہ تمہیں پہاڑ پر دکھا یا گیا تھا اسی کے  مطابق سب چیزیں بنانا۔ (۶) مگر اب آپ نے  اس قدر بہتر خدمت پائی جس قدر آپ بہتر عہد کے  درمیانی ٹھہرے  جو بہتر وعدوں کی بنیاد پر قائم کئے  گئے  ہیں۔ (۷) کیونکہ اگر پہلا عہد بے  نقص ہوتا تو دوسرے  کے  لئے  موقع نہ ڈھونڈا جاتا۔ (۸) پس آپ ان کے  نقص بتا کر فرماتے  ہیں کہ 
	پروردگار فرماتے  ہیں کہ دیکھو! وہ دن آتے  ہیں 
	کہ میں اسرائیل کے  گھرانے  اور یہوداہ کے  گھرانے  سے  ایک نیا عہد باندھوں گا۔ 
	(۹)یہ اس عہد کی مانند نہ ہو گا جو میں نے  ان کے  باپ دادا سے  اس دن باندھا تھا 
	جب ملکِ مصر سے  نکال لانے  کے  لئے  ان کا ہاتھ پکڑا تھا۔ اس واسطے  کہ وہ میرے  عہد پر قائم نہیں رہے  
	اور پروردگار فرماتے  ہیں کہ میں نے  ان کی طرف کچھ توجہ نہ کی۔ 
	(۱۰)پھر پروردگار فرماتے  ہیں کہ  جو عہد اسرائیل کے  گھرانے  سے  ان دنوں کے  بعد باندھوں گا وہ یہ ہے  کہ  میں اپنے  قانون ان کے  ذہن میں ڈالوں گا 
اور ان کے  دلوں پر لکھوں گا اور میں ان کا پروردگار ہوں گا اور وہ میری امت ہوں گے۔ 
(۱۱) اور ہر شخص اپنے  ہم وطن اور اپنے  بھائی کو یہ تعلیم نہ دے  گا کہ تم پروردگار کو پہچانو کیونکہ چھوٹے  سے  بڑے  تک سب مجھے  جان لیں گے۔ 
(۱۲)اس لئے  کہ میں ان کے  کج پن پر رحم کروں گا 
اور ان کے  گناہوں کو پھر کبھی یاد نہ کروں گا۔ 
(۱۳) جب پروردگار نے  نیا عہد کہا تو پہلے  کو پرانا ٹھہرایا اور جو چیز  پرانی اور مدت کی ہو جاتی ہے  وہ مٹنے  کی قریب ہوتی ہے۔ 


رکوع ۹: فضیلتِ قربانِ سیدنا عیسیٰ مسیح

	(۱)غرض پہلے  عہد میں بھی عبادت کے  احکام تھے  اور ایسا مقدِس جو دنیوی تھا۔ (۲)یعنی ایک خیمہ بنایا گیا تھا۔ اگلے  میں چراغ دان اور میز اور منت کی روٹیاں تھیں اور اسے  پاک مکان کہتے  ہیں۔ (۳) اور دوسرے  پردہ کے  پیچھے  وہ خیمہ تھا جسے  پاک ترین کہتے  ہیں۔ (۴) اس میں سونے  کا عود سوز اور چاروں طرف سونے  سے  منڈھا ہوا عہد کا صندوق تھا۔ اس میں من سے  بھرا ہوا ایک سونے  کا مرتبان اور پھولا پھلا ہوا حضرت ہارونؑ  کا عصا اور احکام عشرہ تھے۔ (۵)اور اس کے  اوپر بزرگی کے  کروبی تھے  جو کفارہ گاہ پر سایہ کرتے  تھے۔ ان باتوں کے  مفصل بیان کرنے  کا یہ موقع نہیں۔ (۶) جب یہ چیزیں  اس طرح بن چکیں تو پہلے  خیمہ میں تو امام ہر وقت داخل ہوتے  اور عبادت کا کام انجام دیتے  ہیں۔ (۷)مگر دوسرے  میں صرف امامِ اعظم ہی سال میں ایک بار تشریف لے  جاتے  ہیں اور بغیر خون کے  نہیں جاتے  جسے  اپنے  واسطے  اور امت کی بھول چوک کے  واسطے  پیش کرتے ہیں۔ (۸)اس سے  روح الٰہی کا یہ اشارہ ہے  کہ جب تک پہلا خیمہ کھڑا ہے  پاک مکان کی راہ ظاہر نہیں ہوئی۔ (۹)وہ خیمہ موجودہ زمانہ کے  لئے  ایک مثال ہے  اور اس کے  مطابق  ایسی منتیں اور قربانیاں پیش کی جاتی تھیں جو عبادت کرنے  والے  کو دل کے  اعتبار سے  کامل نہیں کر سکتیں۔ (۱۰) اس لئے  کہ  وہ صرف کھانے  پینے  اور طرح طرح  کے  وضو کی بنا پر جسمانی احکام ہیں جو اصلاح کے  وقت مقرر کئے  گئے  ہیں۔ 
	(۱۱)لیکن جب سیدنا عیسیٰ مسیح آئندہ کی اچھی چیزوں کے  امامِ اعظم ہو کر آئے  ہیں تو اس بزرگ تر اور کامل تر خیمہ کی راہ سے جو ہاتھوں کا بنا ہوا یعنی اس دنیا کا نہیں۔ (۱۲) اور بکروں اور بچھڑوں کا خون لے  کر نہیں بلکہ اپنا ہی خون لے  کر بیت اللہ میں ایک ہی بار تشریف لے  گئے  اور غیر فانی چھٹکارا کرایا۔ کیونکہ جب بکروں اور بیلوں کے  خون اور گائے  کی راکھ ناپاکوں پر چھڑکے  جانے  سے  ظاہری پاکیزگی حاصل ہوتی ہے۔ (۱۴) تو سیدنا مسیح کا خون جنہوں نے  اپنے  آپ کو ازلی روح الٰہی کے  وسیلہ سے  پروردگار کے  سامنے  بے  عیب قربان کر دیا تمہارے  دلوں کو مردہ کاموں سے  کیوں نہ پاک کریں گے  تاکہ زندہ پروردگار کی عبادت کریں۔ (۱۵) اور اسی سبب سے  دو نئے  عہد کا درمیانی ہیں تاکہ  اس موت کے  وسیلہ سے  جو پہلے  عہد کے  وقت قصوروں کی معافی کے  لئے ہوئی ہے  بلائے  ہوئے  لوگ وعدہ کے  مطابق غیر فانی میراث حاصل کریں۔ (۱۶) کیونکہ جہاں وصیت ہے  وہاں وصیت کرنے  والے  کی موت بھی ثابت ہونا ضرور ہے۔ (۱۷) اس لئے  کہ وصیت موت کے  بعد ہی جاری ہوتی ہے  اور جب تک وصیت کرنے  ولا زندہ رہتا ہے  اس کا اجرا نہیں ہوتا۔ (۱۸) اسی لئے  پہلا عہد بھی بغیر  خون کے  نہیں باندھا گیا۔ (۱۹) چنانچہ جب حضرت موسیٰؑ  تمام امت کو شریعت کا ہر ایک حکم فرما چکے  تو بچھڑوں اور بکروں کا خون لے  کر پانی اور لال اُون اور زوفا کے  ساتھ توریت شریف اور تمام امت پر چھڑک دیا۔ (۲۰) اور فرمایا کہ اس عہد کا خون ہے  جس کا حکم پروردگارِ عالم نے  تمہارے  لئے  دیا ہے۔ (۲۱) اور اسی طرح انہوں نے  خیمہ اور عبادت کی تمام چیزوں پر خون چھڑکا۔ (۲۲) اور تقریباً  سب چیزیں  شریعت کے  مطابق خون سے  پاک کی جاتی ہیں اور بغیر خون بہائے  معافی نہیں ہوتی۔ 
سیدنا عیسیٰ مسیح کی قربانی گناہ معاف کرتی ہے  
	(۲۳)پس ضرور تھا کہ آسمانی چیزوں کی نقلیں  تو ان کے  وسیلہ سے  پاک کی جائیں مگر خود آسمانی چیزیں ان سے  بہتر قربانیوں  کے  وسیلہ سے۔ (۲۴) کیونکہ سیدنا عیسیٰ مسیح اس ہاتھ کے  بنائے  ہوئے  پاک مکان  میں داخل نہیں ہوئے  جو حقیقی پاک مکان کا نمونہ ہے  بلکہ آسمان ہی میں داخل ہوئے  تاکہ اب پروردگار کے  روبرو ہماری خاطر حاضر ہوں۔ (۲۵) یہ نہیں کہ  وہ اپنے  آپ کو بار بار قربان کریں جس طرح امامِ اعظم ہر سال بیت اللہ میں خون لے  کر جاتا ہے۔ (۲۶) ورنہ بنائے عالم سے  لے  کر آپ کو بار بار دکھ اٹھانا ضرور ہوتا مگر اب زمانوں کے  آخر میں ایک بار ظاہر ہوئے  تاکہ اپنے  آپ کو قربان کرنے  سے  گناہ کو مٹا دیں۔ (۲۷) اور جس طرح آدمیوں کے  لئے  ایک بار مرنا اور اس کے  بعد عدالت کا ہونا مقرر ہے۔ (۲۸) اسی طرح سیدنا عیسی ٰ مسیح بھی ایک بار بہت لوگوں کے  گناہ اٹھانے  کے  لئے  قربان ہو کر دوسری بار بغیر گناہ کے  نجات کے  لئے  ان کو دکھائی دیں گے  جو آپ کی راہ دیکھتے  ہیں۔ 


رکوع ۱۰

 	(۱)کیونکہ شریعت جس میں آئندہ کی اچھی چیزوں کاعکس ہے  اور ان چیزوں کی اصلی صورت نہیں ان ایک ہی طرح کی قربانیوں سے  جو ہر سال بلا ناغہ پیش کی جاتی ہیں پاس آنے  والوں کو ہرگز کامل نہیں کر سکتی۔ (۲) ورنہ ان کا پیش کرنا موقوف نہ ہو جاتا ؟ کیونکہ جب عبادت کرنے  والے  ایک بار پاک ہو جاتے  تو پھر ان کا دل انہیں گنہگار نہ ٹھہراتا۔ (۳) بلکہ وہ قربانیاں سال بہ سال گناہوں کو یاد دلاتی ہیں۔ (۴) کیونکہ ممکن نہیں کہ  بیلوں اور بکروں کا خون گناہوں کو دور کرے۔ اسی لئے  آپ دنیا میں تشریف لاتے  وقت فرماتے  ہیں کہ 
	پروردگارِ عالم نے  قربانی اور منت کو پسند نہ کیا۔ بلکہ میرے  لئے  ایک بدن تیار کیا۔ 
	(۶)پوری سوختنی قربانیوں اور گناہ کی قربانیوں سے  آپ خوش نہ ہوئے۔ 
	(۷)اس وقت میں نے  کہا کہ دیکھو! میں آیا ہوں 
	(کتاب مقدس کے  ورقوں میں میری نسبت لکھا ہوا ہے ) تاکہ اے  پروردگار آپ کی رضا پوری کروں۔ 
(۸)اوپر تو وہ فرماتے  ہیں کہ نہ آپ نے  قربانیوں اور منتوں اور پوری سوختنی قربانیوں اور گناہ کی قربانیوں کو پسند کیا اور نہ ان سے  خوش ہوئے  حالانکہ وہ قربانیاں شریعت کے  موافق پیش کی جاتی ہیں۔ (۹)اور پھر یہ فرماتے  ہیں کہ دیکھو میں آیا ہوں تاکہ رضائے  الٰہی پوری کروں۔ غرض وہ پہلے  کو موقوف کرتے  ہیں تاکہ دوسرے  کو قائم کریں۔ (۱۰)اسی مرضی کے  سبب سے  ہم سیدنا عیسی ٰ مسیح کے  جسمِ مبارک کے  ایک ہی بار قربان ہونے  کے  وسیلہ سے  پاک کئے  گئے  ہیں۔ (۱۱)اور ہر ایک امام تو کھڑا ہو کر  ہر روز عبادت کرتا ہے  اور ایک ہی طرح کی قربانیاں بار بار پیش کرتا ہے  جو ہر گز گناہوں کو دور نہیں کر سکتیں۔ (۱۲)لیکن سیدنا عیسیٰ مسیح ہمیشہ کے  لئے گناہوں کے  واسطے  ایک ہی قربانی پیش کر کے پروردگارِ عالم کی دہنی طرف جا بیٹھیں۔ (۱۲)اور اسی وقت سے  منتظر ہیں کہ آپ کے  دشمن آپ کے  پاؤں تلے  کی چوکی بنیں۔ (۱۴)کیونکہ آپ نے  ایک ہی قربانی چڑھانے  سے  ان کو ہمیشہ کے  لئے  کامل کر دیا ہے  جو پاک کئے  جاتے  ہیں۔ (۱۵)اور روحِ الٰہی بھی ہم کو یہی فرماتے  ہیں کیونکہ یہ کہنے  کے  بعد کہ 
	(۱۶)پروردگارِ عالم فرماتے  ہیں جو عہد میں ان دنوں کے  بعد ان سے  باندھوں گا وہ یہ ہے  کہ 
	میں اپنے  قانون ان کے  دلوں پر لکھوں گا 
	اور ان کے  ذہن میں ڈالوں گا 
(۱۷)پھر وہ یہ فرماتے  ہیں کہ 
	ان کے  گناہوں اور بے  دینیوں کو پھر کبھی یاد نہ کروں گا۔ 
(۱۸)اور جب ان کی معافی ہو گئی ہے  تو پھر گناہ کی قربانی نہیں رہی۔ 
نصیحتِ وفاداری
	(۱۹)پس اے  بھائیو! چونکہ ہمیں سیدنا عیسیٰ مسیح کے  خون کے  سبب سے  اس نئی اور زندہ راہ سے  پاک مکان میں داخل ہونے  کی دلیری ہے۔ (۲۰)جو آپ نے  پردہ یعنی اپنے  جسمِ مبارک میں سے  ہو کر ہمارے  لئے  نامزد کی ہے۔ (۲۱) اور چونکہ ہمارے  ایسے  بڑے  امام ہیں جو اللہ و تبارک تعالیٰ کے  گھر کے  مختار ہیں۔ (۲۲)تو آؤ ہم سچے  دل اور پورے  ایمان کے  ساتھ اور دل کے  الزام کو دور کرنے  کے  لئے دلوں پر چھینٹے  لے  کر اور بدن کو صاف پانی سے  دھلوا کر رب العالمین کے  پاس چلیں۔ (۲۳)اور اپنی امید کے  اقرار کو مضبوطی سے  تھامے  رہیں کیونکہ جس نے  وعدہ کیا ہے  وہ سچا ہے۔ (۲۴)اور محبت اور نیک کاموں کی ترغیب دینے  کے  لئے ایک دوسرے  کا لحاظ رکھیں۔ (۲۵)اور ایک دوسرے  کے  ساتھ جمع ہونے  سے  باز نہ آئیں جیسا بعض لوگوں کا دستور ہے  بلکہ ایک دوسرے  کو نصیحت کریں اور جس قدر اس دن کو نزدیک ہوتے  ہوئے  دیکھتے  ہو اسی قدر زیادہ کیا کرو۔ 
	(۲۶)کیونکہ حق کی پہچان حاصل کرنے  کے  بعد اگر ہم جان بوجھ کر گناہ کریں تو گناہوں کی کوئی اور قربانی باقی نہیں رہی۔ (۲۷)ہاں عدالت کا ایک ہولناک انتظار اور غضب ناک آتش باقی ہے  جو مخالفین کو کھا لے  گی۔ (۲۸)جب حضرت موسیٰؑ  کی شریعت کا نہ ماننے  والا دو یا تین شخصوں کی گواہی سے  بغیر رحم کئے  مارا جاتا ہے۔ (۲۹)تو خیال کرو کہ وہ شخص کس قدر زیادہ سزا کے  لائق ٹھہرے  گا جس نے  پروردگارِ عالم کے  ازلی محبوب کو پامال کر دیا اور عہد کے  خون کو جس سے  وہ پاک ہوا تھا ناپاک جانا اور مہربانی کے  روح کو بے  عزت کیا۔ (۳۰)کیونکہ اسے  ہم جانتے  ہیں کہ جس نے  فرمایا کہ انتقام لینا میرا کام ہے۔ بدلہ میں ہی دوں گا اور پھر یہ کہ پروردگار اپنی امت کی عدالت کریں گے۔ (۳۱) زندہ رب کے  ہاتھوں میں پڑنا ہولناک بات ہے۔ 
	(۳۲)لیکن ان پہلے  دنوں کو یاد کرو کہ تم نے  منور ہونے  کے  بعد دکھوں کی بڑی لڑائی کی برداشت کی۔ (۳۳)کچھ تو یوں کہ لعن طعن اور مصیبتوں کے  باعث تمہارا تماشہ بنا اور کچھ یوں کہ تم ان کے  شریک ہوئے  جن کے  ساتھ یہ بدسلوکی ہوتی تھی۔ (۳۴) چنانچہ تم نے  قیدیوں کی ہمدردی کی اور اپنے  مال کا لٹ جانا بھی خوشی سے  منظور کیا۔ یہ جان کر کے  تمہارے  پاس ایک بہتر اور دائمی ملکیت ہے۔ 
(۳۵)پس اپنا پختہ اعتبار ہاتھ سے  نہ جانے  دو۔ اس لئے  کہ اس کا بڑا اجر ہے۔ (۳۶) کیونکہ تمہیں صبر کرنا ضرور ہے  تاکہ رضائے  الٰہی پوری کر کے  وعدہ کی ہوئی چیز حاصل کرو۔ 
	(۳۷)اور اب بہت ہی تھوڑی مدت باقی ہے  کہ آنے  والا آئے  گا اور دیر نہ کرے  گا۔ 
	(۳۸)اور میرا سچا بندہ ایمان سے  جیتا رہے  گا۔  اگر وہ ہٹے  کا تو میرا دل اس سے  خوش نہ ہو گا۔ 
(۳۹)لیکن ہم ہٹنے  والے  نہیں کہ ہلاک ہوں بلکہ ایمان رکھنے  والے  ہیں کہ جان بچائیں۔ 


رکوع ۱۱:ایمانِ متقدّمین

	(۱)اب ایمان، امید کی ہوئی چیزوں کا اعتماد اور اَن دیکھی چیزوں کا ثبوت ہے۔ (۲)کیونکہ اسی کے  سبب سے  متقدمین کے  حق میں اچھی شہادت دی گئی۔ ایمان ہی سے  معلوم کرتے  ہیں کہ عالم رب العالمین کے  کہنے  سے  بنے  ہیں۔ یہ نہیں کہ جو کچھ نظر آتا ہے ظاہری چیزوں سے  بنا ہو۔ (۴)ایمان ہی سے  حضرت باہل نے  حضرت قائن سے  افضل قربانی پروردگار کے  لئے  پیش کی اور اسی کے  سبب سے  ان کے  سچا ہونے  کی شہادت دی گئی کیونکہ پروردگار نے  ان کی منت کی بابت  شہادت دی اور اگرچہ وہ مر گئے  تو بھی انہیں کے  وسیلہ سے  اب تک کلام کرتے  ہیں۔ (۵)ایمان ہی سے  حضرت حنوکؑ  اٹھا لئے  گئے  تاکہ موت کو نہ دیکھیں اور چونکہ رب العالمین نے  انہیں اٹھا لیا تھا اس لئے  ان کا پتہ نہ ملا کیونکہ اٹھائے  جانے  سے  پیشتر ان کے  حق میں یہ شہادت دی گئی تھی کہ یہ پروردگار کو پسند آیا ہے۔ (۶)اور بغیر ایمان کے  اس کو پسند آنا نا ممکن ہے۔ اس لئے  کہ پروردگار کے  پاس آنے  والے  کو ایمان لا نا چاہیے  کہ وہ موجود ہے  اور اپنے  طالبوں کو بدلہ دیتے  ہیں۔ (۷)ایمان ہی کے  سبب سے  حضرت نوح ؑ  نے  ان چیزوں کی بابت جو اس وقت تک نظر نہ آتی تھیں ہدایت پا کر پروردگار کے  خوف سے  اپنے  گھرانے  کے  بچاؤ کے  لئے  کشتی بنائی جس سے  اس نے  دنیا کو مجرم ٹھہرایا اور اس سچائی کے  وارث ہوئے  جو ایمان سے  ہے۔ (۸)ایمان ہی کے  سبب سے  حضرت ابراہیم ؑ  جب بلائے  گئے  تو حکم مان کر اس جگہ ہجرت کر گئے  جسے  میراث میں لینے  والے  تھے  اور اگرچہ جانتے  نہ تھے  کہ میں کہاں جاتا ہوں تو بھی روانہ ہو گئے۔ (۹)ایمان ہی سے  انہوں نے  ملکِ موعود میں اس طرح مسافر انہ طور پربودو باش کی کہ گویا غیر ملک ہے  اور اضحاق ؑ  اور یعقوبؑ  سمیت جو ان کے  ساتھ اسی وعدہ کے  وارث تھے  خیموں میں سکونت کی۔ (۱۰)کیونکہ آپ اس پائیدار شہر کے  امید وار تھے  جس کا معمار اور بنانے  والا پروردگار ہے۔ (۱۱)ایمان ہی سے  حضرت سارہؑ  نے  بھی سنِ یاس کے  بعد حاملہ ہونے  کی طاقت پائی اس لئے  کہ انہوں  نے  وعدہ کرنے  والے  کو سچا جانا۔ (۱۲)پس ایک شخص جو مردہ سا تھا آسمان کے  ستاروں کے  برابر کثیر اور سمندر کے  کنارے  کی ریت کے  برابر بے  شمار اولاد پیدا ہوئی۔ 
	(۱۳)یہ سب ایمان کی حالت میں مرے  اور وعدہ کی ہوئی چیزیں نہ پائیں مگر دور ہی سے  انہیں دیکھ کر خوش ہوئے  اور اقرار کیا کہ ہم زمین پر پردیسی اور مسافر ہیں۔ (۱۴)جو ایسی باتیں کہتے  ہیں وہ ظاہر کرتے  ہیں کہ ہم اپنے  وطن کی تلاش میں ہیں۔ (۱۵)اور جس ملک سے  وہ نکل آئے  تھے  اگر اس کا خیال کرتے  تو انہیں واپس جانے  کا موقع تھا۔ (۱۶)مگر حقیقت میں وہ ایک بہتر یعنی آسمانی ملک کے  مشتاق تھے۔ اسی لئے  پروردگار ان سے  یعنی ان کا رب کہلانے  سے  شرمائے  نہیں چنانچہ اس نے  ان کے  ایک شہر تیار کیا۔ 
	(۱۷)ایمان ہی سے  حضرت ابراہیم ؑ  نے  آزمائش کے  وقت حضرت اضحاق ؑ  کو قربانی کے  لئے  پیش کیا اور جن وعدوں کو سچ مان لیا تھا وہ اس اکلوتے  کو نذر کرنے  لگے۔ (۱۸) جس کی بابت یہ فرمایا گیا تھا کہ حضرت اضحاق ہی سے  تمہاری نسل کہلائے  گی۔ (۱۹)کیونکہ وہ سمجھے  کہ پروردگارِ عالم مردوں میں سے  جلانے  پر بھی قادر ہے  چنانچہ ان ہی میں سے  تمثیل کے  طور پر وہ انہیں پھر ملے۔ (۲۰) ایمان ہی سے  حضرت اضحاق نے  ہونے  والی باتوں کی بابت  بھی حضرت یعقوب اور حضرت عیسودونوں کو دعا دی۔ (۲۱) ایمان ہی سے  حضرت یعقوب نے  مرتے  وقت  حضرت یوسف کے  دونوں بیٹوں میں سے  ہر ایک کو دعا دی اور اپنے  عصا کے  سرے  پر سہارا لے  کر سجدہ کیا۔ (۲۲)ایمان ہی سے  حضرت یوسف  نے  جب وہ مرنے  کے  قریب تھے  بنی اسرائیل کی ہجرت کا ذکر کیا اور اپنی ہڈیوں کی بابت حکم دیا۔ (۲۳)ایمان ہی سے  حضرت موسیٰؑ  کے  والد اور والدہ نے  آپ کے  پیدا ہونے  کے  بعد تین مہینے  تک آپ کو چھپائے  رکھا کیونکہ  انہوں نے دیکھا کہ بچہ خوب صورت ہے  اور وہ بادشاہ کے  حکم سے  نہ ڈرے۔ (۲۴)ایمان ہی سے  حضرت موسیٰ نے  بڑے  ہو کر فرعون کی بیٹی کا بیٹا کہلانے  سے  انکار کیا۔ (۲۵) اس لئے  کہ انہوں نے  گناہ کا چند روزہ لطف اٹھانے  کی نسبت پروردگار کی امت کے  ساتھ  بدسلوکی برداشت کرنا زیادہ پسند کیا۔ (۲۶)اور سیدنا مسیح کے لئے  رسوا ہونے  کو مصر کے  خزانوں سے  بڑی دولت جانا کیونکہ  ان کی نگاہ اجر پانے  پر تھی۔ (۲۷)ایمان ہی سے  انہوں نے  بادشاہ کے  قہر کا خوف نہ کر کے  مصر سے  ہجرت کی۔ اس لئے  کہ آپ ان کو دیکھیں کہ گویا دیکھ کر ثابت قدم رہیں۔ (۲۸)ایمان ہی سے  آپ نے  فسح کرنے  اور خون چھڑکنے  پر عمل کیا تاکہ پہلوٹھوں کا ہلاک کرنے  والا بنی اسرائیل کو ہاتھ نہ لگائے۔ (۲۹)ایمان ہی سے  وہ بحر قلزم سے  اس طرح گزر گئے  جیسے  خشک زمین پر سے  اور جب مصریوں نے  یہ قصد کیا تو ڈوب گئے۔ (۳۰)ایمان ہی سے یریحو کی شہر پناہ جب سات دن تک اس کے  گرد پھر چکے  تو گر پڑی۔ (۳۱) ایمان ہی سے  راحب فاحشہ نافرمانوں کے  ساتھ ہلاک نہ ہوئی کیونکہ اس نے  جاسوسوں کو امن سے  رکھا تھا۔ (۳۳)اب اور کیا کہوں ؟ اتنی فرصت کہاں کہ جدعون اور برق اور سمسون اور افتادہ اور داؤد اور سموئیل اور ، اور انبیاء کا احوال بیان کروں ؟(۳۴)انہوں نے  ایمان ہی کے  سبب سے  سلطنتوں کو مغلو ب کیا۔ سچائی کے  کام کئے۔ وعدہ کی ہوئی چیزوں کو حاصل کیا۔ شیروں کے  منہ بند کئے۔ آگ کی تیزی کو بجھایا۔ تلوار کی دھار سے  سے  بچ نکلے۔ کمزوری میں زور آور ہوئے۔ لڑائی میں بہادر بنے  مشرکین کی فوجوں کو بھگا دیا۔ (۳۵)عورتوں نے  اپنے  مردوں کو پھر زندہ پایا۔ بعض مار کھاتے  کھاتے مر گئے  مگر رہائی منظور نہ کی تاکہ ان کو بہتر قیامت نصیب ہو۔ (۳۶) بعض ٹھٹھوں میں اڑائے  جانے  اور کوڑے  کھانے  بلکہ زنجیروں میں باندھے  جانے  اور قید میں پڑنے  سے  آزمائے  گئے۔ (۳۷) سنگسار کئے  گئے۔ آرے  سے  چیرے  گئے  آزمائیش میں پڑے۔ تلوار سے  شہید کئے  گئے۔ بھیڑوں اور بکریوں کی کھال اوڑھے  ہوئے  محتاجی میں، مصیبت میں، بدسلوکی کی حالت میں مارے  مارے  پھرے۔ (۳۸)دنیا ان کے  لائق نہ تھی، وہ جنگلوں اور پہاڑوں اور غاروں اور زمین کے  گڑھوں میں آوارہ پھر ا کئے۔ (۳۹) اور اگرچہ  ان سب کے  حق میں ایمان کے  سبب سے  اچھی شہادت دی گئی تو بھی انہیں  وعدہ کی ہوئی چیز نہ ملی۔ (۴۰) اس لئے  رب العالمین  نے  پیش بینی کر کے  ہمارے  لئے  کوئی بہتر چیز تجویز کی تھی تاکہ وہ ہمارے  بغیر  کامل نہ کئے  جائیں۔ 


رکوع ۱۲: سیدنا عیسیٰ مسیح کا نمونہ

	(۱)پس جب کہ گواہوں کا ایسا بڑا بادل ہمیں گھیرے  ہوئے  ہے  تو آؤ ہم بھی ہر ایک  بوجھ اور اس گناہ کو جو ہمیں آسانی سے  الجھا لیتا ہے  دور کر کے  اس دوڑ میں صبر سے  دوڑیں جو ہمیں درپیش ہے۔ (۲)اور ایمان کے  بانی اور کامل کرنے  والے  سیدنا عیسیٰ مسیح کو تکتے  رہیں جنہوں نے  اس خوشی کے  لئے جو آپ کی نظروں کے  سامنے  تھی شرمندگی کی پروانہ کر کے  صلیب کا دکھ سہا اور پروردگار کے  تخت کی دہنی طرف جا بیٹھے۔ (۳)پس ان پر غور کرو جس نے  اپنے  حق میں برائی کرنے  والے  گنہگاروں کی اس قدر مخالفت کی برداشت کی تاکہ تم بے  دل ہو کر ہمت نہ ہارو۔ (۴) تم نے  گناہ سے  لڑنے  میں اب تک ایسا مقابلہ نہیں کیا جس میں خون بہا ہو۔ (۵)اور تم اس نصیحت  کو بھول گئے  جو تمہیں فرزندوں کی طرح کی جاتی ہے  کہ 
	اے  میرے  بیٹے  ! پروردگار کی تنبیہ کو نا چیز نہ جانو اور جب وہ تمہیں ملامت کریں تو بے  دل نہ ہو۔ 
	(۶)کیونکہ جس سے  پروردگار محبت رکھتے  ہیں اسے  تنبیہ بھی کرتے  ہیں 
	اور جس کو پیارا بنا لیتے  ہیں اس کے  درے  بھی لگاتے  ہیں 
(۷)تم جو کچھ دکھ سہتے  ہو وہ تمہاری ترتیب کے  لئے  ہے۔ پروردگار فرزند جان کر تمہارے  ساتھ سلوک کرتے  ہیں۔ وہ کون سا بیٹا ہے  جسے  باپ تنبیہ نہیں کرتا؟ (۸)اور اگر تمہیں  وہ تنبیہ نہیں کی گئی جس میں سب شریک ہیں تو تم فتنہ پرداز ٹھہرے  نہ بیٹے۔ (۹)علاوہ اس کے  جب ہمارے  جسمانی باپ ہمیں تنبیہ کرتے  تھے  اور ہم ان کی تعظیم کرتے  رہے  تو کیا روحوں کے  رب کی اس سے  زیادہ تابعداری نہ کریں جس سے  ہم زندہ رہیں ؟ (۱۰)وہ تو تھوڑے  دنوں کے  و اسطے  اپنی سمجھ کر موافق  تنبیہ کرتے  تھے  مگر یہ ہمارے  فائدہ کے  لئے  کرتے  ہیں تاکہ ہم بھی ان کی پاکیزگی میں شامل ہو جائیں۔ (۱۱) اور بالفعل ہر قسم کی تنبیہ خوشی کا نہیں بلکہ غم کا باعث معلوم ہوتی ہے  مگر جو اس کے  سہتے  سہتے پختہ ہو گئے  ہیں ان کو بعد میں چین کے  ساتھ سچائی کا پھل بخشتی ہے۔ 
ہدایات اور انتباہ
(۱۲)پس ڈھیلے  ہاتھوں اور سست گھٹنوں کو درست کرو۔ (۱۳) اور اپنے  پاؤں کے  لئے  سیدھے  راستے  بناؤ۔ (۱۴)سب کے  ساتھ میل ملاپ رکھنے  اور اس پاکیزگی کے  طالب رہو جس کے  بغیر کوئی  پروردگار نہ دیکھے  گا۔ (۱۵) غور سے  دیکھتے  رہو کہ کوئی شخص پروردگار کی مہربانی سے  محروم نہ رہ جائے۔ ایسا نہ ہو کہ  کوئی  کڑوی جڑ پھوٹ کر تمہیں  دکھ دے  اور اس کے  سبب سے اکثر لوگ ناپاک ہو جائیں۔ (۱۶) اور نہ کوئی  بد کار یا حضرت عیسو کی طرح بے  دین ہو جس نے  ایک وقت کے  کھانے  کے  عوض اپنے  پہلوٹھے  ہونے  کا حق بیچ ڈالا۔ (۱۷) کیونکہ  تم جانتے  ہو کہ اس کے  بعد جب انہوں نے  برکت کا وارث ہونا چاہا  تو منظور نہ ہوا۔ چنانچہ  ان کی نیت کی تبدیل  کا موقع نہ ملا گو انہوں نے  آنسو بہا بہا کر ا س کی بڑی تلاش کی۔ 
	(۱۸)تم اس پہاڑ کے  پاس نہیں آئے  جس کو چھونا ممکن تھا اور وہ آگ سے  جلتا تھا اور اس پر کالی گھٹا اور تاریکی اور طوفان۔ (۱۹)نرسنگے  کا شور اور کلام کرنے  والے  کی ایسی آواز تھی جس کے  سننے  والوں نے  درخواست کی کہ ہم سے  اور کلام نہ کیا جائے۔ (۲۰)کیونکہ وہ ا س حکم کی برداشت نہ کر سکے  کہ اگر کوئی جانور بھی اس پہاڑ کو چھوئے  تو سنگسار کیا جائے۔ (۲۱)اور وہ نظارہ  ایسا ہیبت ناک تھا کہ حضرت موسیٰؑ  نے  فرمایا ڈرتا اور کانپتا ہوں۔ (۲۲)بلکہ تم کوہ صیون اور زندہ رب کے  شہر یعنی آسمانی یروشلیم کے  پاس اور لاکھوں فرشتگان۔ (۲۳)اور ان پہلوٹھوں کی عام جماعت  جن کے  نام آسمان پر لکھے  ہیں اور سب کے  منصف رب اور کامل کئے  ہوئے  متقیوں کی روحوں۔ (۲۴)اور نئے  عہد کے  درمیانی سیدنا عیسیٰ مسیح اور چھڑکاؤ کے  اس خون کے  پاس آئے  جو حضرت ہابل ؑ  کے  خون کی نسبت  بہتر باتیں کہتا ہے۔ (۲۵)خبر دار ! اس کہنے  والے  کا انکار نہ کرنا کیونکہ جب وہ لوگ زمین پر ہدایت کرنے  والے  کا انکار کر کے  نہ بچ سکے  تو ہم آسمان پر کے  ہدایت کرنے  والے  سے  منہ موڑ کر کیوں کر بچ سکیں گے  ؟ (۲۶) اس کی آواز نے  اس وقت تو زمین کو ہلا دیا مگر اب اس نے  یہ وعدہ کیا ہے  کہ ایک بار پھر میں فقط زمین ہی کو نہیں بلکہ آسمان کو بھی ہلا دوں گا۔ (۲۷)اور یہ عبارت کہ ایک بار پھر اس بات کو ظاہر کرتی ہے  کہ جو چیزیں ہلا دی جاتی ہیں مخلوق ہونے  کے  باعث ٹل جائیں گی تاکہ بے  ہلی چیزیں قائم رہیں۔ (۲۸)پس ہم وہ بادشاہی پا کر جو ہلنے  کی نہیں اس مہربانی کو ہاتھ سے  نہ دیں جس کے  سبب سے  پسندیدہ طور پر پروردگارِ عالم کی عبادت خدا ترسی اور خوف کے  ساتھ کریں۔ (۲۹)کیونکہ  رب بھسم کرنے  والی آگ ہے۔ 


رکو ع ۱۳

	(۱)برادرانہ محبت قائم رہے۔ (۲)مسافر پروری سے  غافل نہ رہو کیونکہ اسی کی وجہ سے  بعض نے  بے  خبری میں فرشتگان کی مہمان داری کی ہے۔ (۳)قیدیوں کو اس طرح یاد رکھو کہ گویا تم ان کے  ساتھ قید ہو اور جن کے  ساتھ بدسلوکی جاتی ہے  ان کو بھی یہ سمجھ کر یاد رکھو کہ ہم بھی جسم رکھتے  ہیں (۴)بیاہ کرنا سب میں عزت کی بات سمجھی جائے  اور بستر بے  داغ رہے  کیونکہ  پروردگار بدکاروں اور زانیوں کی عدالت کرے  گا۔ (۵)زر کی دوستی سے  خالی رہو اور جو تمہارے  پاس ہے  اسی پر قناعت کرو کیونکہ  اس نے  خود فرمایا ہے  کہ میں تم سے  ہر گز دست بردار نہ ہوں گا اور کبھی تمہیں نہ چھوڑوں گا۔ (۶) اس واسطے  ہم جو دلیری کے  ساتھ کہتے  ہیں کہ 
	پروردگار میرا مددگار ہے۔ میں خوف نہ کروں گا۔  انسان میرا کیا کرے  گا؟
(۷)جو تمہارے  پیشوا تھے  اور جنہوں نے  تمہیں پروردگار کا کلام سنایا انہیں یاد رکھو اور ان کی زندگی  کے  انجام پر غور کر کے  ان جیسے ایمان دار ہو جاؤ۔ (۸)سیدنا عیسی ٰ مسیح کل اور آج بلکہ ابد تک یکساں ہیں۔ (۹)مختلف اور بیگانہ تعلیم کے  سبب سے  بھٹکتے  نہ پھرو کیونکہ مہربانی سے  دل کا مضبوط رہنا بہتر ہے نہ کہ ان کھانوں سے  جن کے  استعمال کرنے  والوں نے  کچھ فائدہ نہ اٹھایا۔ (۱۰)ہماری ایک ایسی قربان گاہ ہے  جس میں سے  خیمہ کی خدمت کرنے  والوں کو کھانے  کا اختیار نہیں۔ (۱۱)کیونکہ جن جانوروں کا خون امامِ اعظم پاک مکان میں گناہ کے  کفارہ کے  واسطے  لے  جاتا ہے  ان کے  جسم خیمہ گاہ کے  باہر جلائے  جاتے  ہیں۔ (۱۲)اسی لئے سیدنا عیسی ٰ مسیح نے  بھی امت  کو خود اپنے  خون سے  پاک کرنے  کے  لئے دروازہ کے  باہر دکھ اٹھایا۔ (۱۳)پس آؤ ان کی رسوائی کو اپنے  اوپر لئے  ہوئے  خیمہ گاہ سے  باہر ان کے  پاس چلیں۔ (۱۴) کیونکہ  یہاں ہمارا کوئی  قائم رہنے  والا شہر نہیں بلکہ  ہم آنے  والے شہر کی تلاش میں ہیں۔ (۱۵)پس  ہم ان کے  وسیلہ سے  حمد کی قربانی یعنی ان ہونٹوں کا پھل جو ان کے  نام کا اقرار کرتے  ہیں پروردگار کے  لئے ہر وقت چڑھایا کریں۔ (۱۶) اور بھلائی اور سخاوت کرنا نہ بھولو اس لئے  کہ پروردگار ایسی قربانیوں سے  خوش ہوتے  ہیں۔ (۱۷) اپنے  پیشواؤں کے  فرمانبردار اور تابع رہو کیونکہ وہ تمہاری روحوں کے  فائدہ کے  لئے  ان کی طرح جاگتے  رہتے  ہیں جنہیں حساب دینا پڑگا تاکہ وہ خوشی سے  یہ کام کریں نہ رنج سے  کیونکہ اس صورت میں تمہیں کچھ فائدہ نہیں۔ 
	(۱۸)ہمارے  واسطے  دعا کرو کیونکہ ہمیں یقین ہے  کہ ہمارا دل صاف اور ہم ہر بات میں نیکی کے  ساتھ زندگی گزارنا چاہتے  ہیں۔ (۱۹) میں تمہیں یہ کام کرنے  کی اس لئے  اور بھی نصیحت کرتا ہوں کہ  میں جلد تمہارے  پاس پھر آنے  پاؤں۔ 
اختتامی دعا
	(۲۰)اب رب العالمین اطمینان کا چشمہ جو بھیڑوں کے  بڑے  چروا ہے  یعنی ہمارے  آقا و مولا سیدنا عیسیٰ مسیح کو ابدی عہد کے  خون کے  باعث مردوں میں سے  زندہ کر کے  اٹھا لایا۔ (۲۱)تم کو ہر نیک بات میں کامل کرتے  تاکہ تم اس کی رضا پوری کرو اور جو کچھ اس کے  نزدیک پسندیدہ ہے  سیدنا عیسیٰ مسیح کے  وسیلہ سے  ہم میں پیدا کرے۔ جس کی تمجید ابد الاآباد ہوتی رہے۔ آمین۔ 
تسلیمات
	(۲۲)اے  بھائیو! میں تم سے  التماس کرتا ہوں کہ  اس نصیحت  کے  کلام کی برداشت کرو کیونکہ میں نے  تمہیں مختصر طور پر  لکھا ہے۔ (۲۳) تم کو واضح ہو کہ ہمارا بھائی تمیتھیس رہا ہو گیا ہے۔ اگر وہ جلد آ گیا تو میں اس کے  ساتھ تم سے  ملوں گا۔ 
	(۲۴) اپنے  سب پیشواؤں اور سب ہم ایمان  سے  سلام کہو۔ اطالیہ والے  تمہیں سلام کہتے  ہیں۔ 
	(۲۵) تم سب پر پروردگار کی مہربانی ہوتی رہے۔ آمین۔ 





سیدنا عیسیٰ المسیح کی انجیل شریف
۲۷ پاروں  میں سے  ۲۰واں پارہ

حضرتِ یعقوب کا تبلیغی خط



رکوع ۱
	(۱) پروردگارِ عالم اور آقا و مولا سیدنا عیسیٰ المسیح کے  بندہ یعقوب کی طرف سے  ان بارہ قبیلوں کو جو بجا رہتے  ہیں سلام پہنچے۔ 
ایمان اور حکمت 
	(۲) اے  میرے  دینی بھائیو! جب تم طرح طرح کی آزمائیشوں میں پڑو۔ (۳) تو اس کو یہ جان کر کمال خوشی کی بات سمجھنا کہ تمہارے  ایمان کی آزمائش  صبر پیدا کرتی ہے۔ (۴) صبر کو اپنا پورا کام کرنے  دو تاکہ تم پورے  اور کامل ہو جاؤ اور تم میں کسی بات کی کمی نہ رہے۔ 
	(۵) لیکن اگر تم میں سے  کسی میں حکمت کی کمی ہو تو پروردگار سے  مانگے  جو بغیر ملامت کئے  سب کو فیاضی کے  ساتھ عطا فرماتے  ہیں۔ اس کو عطا کی جائے  گی۔ (۶) مگر ایمانِ سے  مانگے  اور کچھ شک نہ کرے  کیونکہ شک کرنے  والا سمندر کی لہر کی مانند ہوتا ہے  جو ہوا سے  بہتی اور اچھلتی ہے۔ (۷) ایسا آدمی یہ نہ سمجھے  کہ مجھے اللہ و تبارک تعالی  سے  کچھ ملے  گا۔ (۸) وہ شخص دو دلا ہے  اور اپنی سب باتوں میں بے  قیام۔ 
غربت اور دولت 
	(۹) ادنیٰ بھائی اپنے  اعلیٰ مرتبہ پر فخر کرے۔ (۱۰) دولت مند  اپنی ادنیٰ حالت پر اس لئے  کہ گھاس کے  پھول کی طرح جاتا رہے  گا۔ (۱۱) کیونکہ سورج نکلتے  ہی سخت دھوپ پڑتی اور گھاس کو سکھا دیتی ہے  اور اس کا پھول گر جاتا ہے  اور اس کی خوبصورتی جاتی رہتی ہے۔ اسی طرح دولت مند بھی اپنی راہ چلتے  چلتے خاک میں مل جائے  گا۔ 
آزمائش 
	(۱۲) قابلِ ستائش وہ مومن ہے  جو آزمائش  کی برداشت کرتا ہے  کیونکہ  جب مقبول ٹھہرا تو زندگی کا وہ تاج حاصل کرے  گا جس کا پروردگارِ عالم نے  اپنے  محبت  کرنے  والوں سے  وعدہ کیا جائے۔ (۱۳)جب کوئی آزمایا جائے  تو یہ نہ کہے  نعوذ بااللہ میری آزمائش   اللہ و تبارک تعالی کی طرف سے  ہوتی ہے کیونکہ  نہ خدا تعالیٰ بدی سے  آزمائے  جا سکتے  ہیں اور نہ وہ کسی کو آزماتے  ہیں۔ (۱۴) ہاں، ہر شخص اپنی خواہشوں میں کھینچ کر اور پھنس  کر آزمایا جاتا ہے۔ (۱۵) پھر خواہش حاملہ ہو کر گناہ کو جنتی ہے  اور گناہ جب بڑھ چکا تو موت پیدا کرتا ہے۔ (۱۶)اے  میرے  پیارے  دینی بھائیو! فریب نہ کھانا، (۱۷) ہر اچھی بخشش اور ہر کامل انعام اوپر سے  ہے  اور نوروں کے  خالق کی طرف سے  ملتا ہے  جس میں نہ کوئی تبدیلی ہو سکتی ہے  اور نہ گردش کے  سبب سے  اس پر سایہ  پڑتا ہے۔  (۱۸) اس نے  اپنی مرضی سے  ہمیں کلامِ حق کے  وسیلہ سے  پیدا کیا تاکہ  اس کی مخلوقات  میں سے  ہم ایک طرح کے  پہلے  پھل ہوں۔ 
سننا اور عمل کرنا 
	(۱۹) اے  میرے  پیارے  دینی بھائیو! یہ بات تم جانتے  ہو۔ پس ہر آدمی سننے  میں تیز اور بولنے  میں دھیرا اور قہر میں دھیما ہو۔ (۲۰) کیونکہ انسان کا قہر اللہ و تبارک تعالیٰ  کی سچائی کا کام نہیں کرتا۔ (۲۱) اس لئے  ساری  نجاست اور بدی کے  فضلہ کو دوُر کر کے اس کلام اللہ کو حلیمی سے  قبول کر لو اور جو دل میں بویا گیا اور تمہاری  روحوں کو نجات عطا فرما سکتا ہے۔ (۲۲) لیکن کلام اللہ پر عمل کرنے  والو بنو نہ محض سننے  والے  جو اپنے  آپ کو  دھوکا دیتے  ہیں۔ (۲۳) کیونکہ جو کوئی  کلام اللہ کو سننے  والا ہو اور اس پر عمل کرنے  والا نہ ہو وہ اس شخص کی مانند ہے  جو اپنی قدرتی صورت آئینہ میں دیکھتا ہے۔ (۲۴)اس لئے  کہ وہ اپنے  آپ کو دیکھ کر چلا جاتا ہے  اور فوراً  بھول جاتا ہے  کہ میں کیسا تھا۔ (۲۵) لیکن جو شخص  آزادی کی کامل  شریعت  پر غور سے  نظر کرتا رہتا ہے  وہ اپنے  کام میں اس لئے برکت پائے  گا کہ سن کر بھولتا نہیں بلکہ عمل کرتا ہے۔ (۲۶) اگر کوئی اپنے  آپ کو  دین دار سمجھے  اور اپنی زبان کو لگام نہ دے  بلکہ اپنے  دل کو دھوکا دے  تو اس کی دین داری باطل ہے۔ (۲۷) ہمارے  پروردگار کے  نزدیک خالص اور بے  عیب دین داری یہ ہے  کہ یتیموں اور بیواؤں کی مصیبت  کے  وقت  ان کی خبر لیں اور اپنے  آپ کو دنیا سے  بے  داغ رکھیں۔ 


رکوع ۲: تعصب کے  بارے  انتباہ 

	(۱) اے  میرے  دینی بھائیو! ہمارے  آقا و مولا سیدنا عیسیٰ المسیح کا ایمان تم میں طرف داری کے  ساتھ نہ ہو۔ (۲)کیونکہ اگر ایک شخص تو سونے  کی انگوٹھی اور عمدہ پوشاک پہنے  ہوئے  تمہاری جماعت میں آئے  اور ایک غریب آدمی میلے  کچیلے  کپڑے  پہنے  ہوئے  آئے۔ (۳) اور تم اس عمدہ پوشاک  والے  کا لحاظ کر کے  کہو کہ تم یہاں اچھی جگہ تشریف رکھو اور اس غریب شخص سے  کہو کہ تم وہاں کھڑے  رہو یا میرے  پاؤں کی چوکی کے  پاس بیٹھو۔ (۴) تو کیا تم نے  آپس میں طرف داری نہ کی اور بد نیت منصف نہ بنے  ؟ اے  میرے  پیارے  دینی بھائیو! سنو۔ کیا پروردگار نے  اس جہان کے  غریبوں کو ایمان میں دولت مند اور اس دینِ حق کے  وارث ہونے  کے  لئے  منتخب نہیں کئے  جس کا اللہ و تبارک تعالیٰ نے  اپنے  محبت کرنے  والوں سے  وعدہ فرمایا ہے  ؟ (۶) لیکن  تم نے  غریب  آدمی کی بے  عزتی کی۔ کیا دولت مند تم پر ظلم نہیں کرتے  اور وہی تمہیں  عدالتوں میں گھسیٹ کر نہیں  لے  جاتے  ؟ (۷) کیا وہ اس بزرگ نام پر کفر نہیں بکتے  جس سے  تم نامزد ہو؟(۸) تو بھی اگر تم اس نوشتہ کے  مطابق کہ اپنے  پڑوسی سے  اپنی مانند محبت کرو اس بادشاہی شریعت کو پورا کرتے  ہو تو اچھا کرتے  ہو۔ (۹) لیکن اگر تم طرف داری کرتے  ہو تو گناہ کرتے  ہو اور شریعت تم کو قصور وار ٹھہراتی ہے۔ (۱۰) کیونکہ جس نے  شریعت پر عمل کیا اور ایک ہی بات میں خطا کی وہ سب باتوں میں قصور وار ٹھہرا۔ (۱۱) اس لئے  کہ  جس نے  یہ فرمایا کہ زنا نہ کر اسی نے  یہ بھی فرمایا کہ خون نہ کر، پس اگر تم نے  زنا تو نہ کیا مگر خون کیا تو بھی تم شریعت  کا عدول کرنے  والے  ٹھہرے۔ (۱۲) تم ان لوگوں کی طرح کلام بھی کرو اور کام بھی کرو جن کا آزادی کی شریعت  کے  موافق  انصاف ہو گا۔ (۱۳) کیونکہ جس نے  رحم نہیں کیا اس کا انصاف  بغیر رحم کے  ہو گا۔ رحم انصاف پر غالب آتا ہے۔ 
عمل اور ایمان 
	(۱۴) اے  میرے  دینی بھائیو! اگر کوئی کہے  کہ میں ایمان دار  ہوں مگر عمل نہ کرتا ہو تو کیا فائدہ؟ کیا ایسا ایمان اسے  نجات دے  سکتا ہے  ؟(۱۵) اگر کوئی  بھائی یا بہن ننگی ہو اور ان کو روزانہ روٹی کی کمی ہو۔ (۱۶) اور تم میں سے  کوئی  ان سے  فرمائے  کہ سلامتی کے  ساتھ جاؤ۔ گرم اور سیر رہو مگر جو چیزیں تن کے  لئے  درکا رہیں  وہ انہیں نہ دے  تو کیا فائدہ ؟ (۱۷) اسی طرح  ایمان بھی اگر اس کے  ساتھ اعمال نہ ہوں تو اپنی ذات سے  مردہ ہے۔ (۱۸) بلکہ کوئی کہہ سکتا ہے  کہ  تم تو ایمان دار ہو اور میں عمل کرنے  والا ہوں۔ تم اپنا ایمان بغیر  اعمال کے  مجھے  دکھاؤ اور میں اپنا ایمان اعمال سے  تمہیں دکھاؤں گا۔ (۱۹) تم اس بات پر ایمان رکھتے  ہو کہ اللہ و تبارک تعالیٰ واحد ہی ہے  خیر۔ اچھا کرتے  ہو۔ شیاطین بھی ایمان رکھتے  اور تھرتھراتے  ہیں۔ (۲۰) مگر اے  نکمے آدمی ! کیا تم یہ بھی نہیں جانتے  کہ ایمان بغیر اعمال کے  بیکار ہے  ؟ (۲۱) جب ہمارے  جدِ امجد حضرت ابرہام نے  اپنے  صاحبزادے  حضرت اضحاق  کو قربان گاہ پر قربان کیا تو وہ اعمال سے  نیک ٹھہرے ؟(۲۲) پس تم نے  دیکھ لیا کہ ایمان نے  ان کے  اعمال کے  ساتھ مل کر اثر کیا اور اعمال سے  ایمان کامل ہوا۔ (۲۳) اور یہ نوشتہ پورا ہوا کہ  ابرہام پروردگار پر ایمان لائے  اور یہ ان کے  لئے سچائی گنا گیا اور وہ پروردگار کے  دوست یعنی خلیل اللہ کہلائے۔ (۲۴) پس تم نے  دیکھ لیا کہ انسان صرف ایمان ہی سے  نہیں  بلکہ اعمال سے  سچا ٹھہرتا ہے۔ (۲۵) اسی طرح راحب فاحشہ  بھی جب اس نے  قاصدوں کو اپنے  گھر میں قیام کرایا اور دوسری راہ سے  رخصت کیا تو کیا اعمال سے  سچی نہ ٹھہری؟ (۲۶) غرض جیسے  بدن بغیر  روح کے  مردہ ہے  ویسے  ہی ایمان بھی بغیر  اعمال کے  مردہ ہے۔ 


رکوع ۳: زبان 

	(۱) اے  میرے  دینی بھائیو! تم میں سے  بہت سے  استاد نہ بنیں  کیونکہ جانتے  ہو کہ ہم جو استاد ہیں زیادہ سزا پائیں گے۔ (۲) اس لئے  کہ ہم سب کے  سب  اکثر خطا کرتے  ہیں۔ کامل شخص وہ ہے  جو باتوں میں خطا نہ کرے۔ وہ سارے  بدن کو بھی قابو میں رکھ سکتا ہے۔ (۳) جب ہم اپنے  قابو میں کرنے  کے  لئے  گھوڑوں کے  منہ میں لگام دے  دیتے  ہیں  تو ان کے  سارے بدن کو بھی گھما سکتے  ہیں ؟ (۴) دیکھو۔ جہاز بھی اگرچہ بڑے  بڑے  ہوتے  ہیں اور تیز ہواؤں سے  چلائے  جاتے  ہیں تو بھی ایک نہایت چھوٹی سی پتوار کے  ذریعہ  سے  مانجھی کی مرضی کے  موافق گھمائے  جاتے  ہیں۔ (۵) اسی طرح زبان بھی ایک چھوٹا سا عضو ہے  اور بڑی شیخی مارتی ہے۔ دیکھو۔ تھوڑی سی آگ سے  کتنے بڑے  جنگل میں آگ لگ جاتی ہے۔ (۶) زبان بھی  ایک آگ ہے۔ زبان ہمارے  اعضا میں شرارت کا ایک عالم ہے  اور سارے  جسم کو داغ لگاتی ہے  اور دائرۂ دنیا کو آگ لگا دیتی ہے  اور جہنم کی آگ سے  جلتی رہتی ہے۔ (۷) کیونکہ ہر قسم  کے  چوپائے  اور پرندے  اور کیڑے  مکوڑے  اور دریائی  جانور تو انسان کے  قابو میں آ سکتے  ہیں اور آئے  بھی ہیں۔ (۸) مگر زبان کو کوئی آدمی قابو نہیں کر سکتا۔ وہ ایک  بلا ہے  جو کبھی رکتی ہی نہیں۔ زہرِ قاتل سے  بھری ہوئی ہے۔ (۹) اسی سے  ہم اللہ و تبارک تعالیٰ کی حمد کرتے  ہیں اور اسی آدمیوں کو جو پروردگار کی صورت پیدا ہوئے  ہیں بددعا دیتے  ہیں۔ (۱۰) ایک ہی منہ سے  مبارک باد اور بددعا نکلتی ہے۔ اے  میرے  دینی بھائیو! ایسا نہ ہونا چاہیے۔ (۱۱)کیا چشمہ کے  ایک ہی منہ سے  میٹھا اور کھارا پانی نکلتا ہے  ؟ (۱۲) اے  میرے  دینی بھائیو! کیا انجیر کے  درخت  میں زیتون اور انگور میں انجیر  پیدا ہو سکتے  ہیں ؟  اسی طرح  کھارا چشمہ  سے  میٹھا پانی نہیں نکل سکتا۔ 
آسمانی حکمت 
	(۱۳) تم میں دانا اور فہیم کون ہے  ؟ جو ایسا ہو وہ اپنے کاموں کو نیک چال چلن کے  وسیلہ سے  اس حلم کے  ساتھ ظاہر کرے  جو حکمت  سے  پیدا ہوتا ہے۔ (۱۴) لیکن اگر تم اپنے  دل میں سخت حسد اور تفرقے رکھتے  ہو تو حق کے  خلاف نہ شیخی مارو نہ جھوٹ بولو۔ (۱۵) یہ حکمت  وہ نہیں  جو اوپر سے  اترتی ہے  بلکہ  دنیوی اور نفسانی اور شیطانی ہے۔ (۱۶) اس لئے  کہ جہاں  حسد اور تفرقہ  ہوتا ہے  وہاں فساد اور ہر طرح کا برا کام بھی ہوتا ہے۔ (۱۷) مگر جو حکمت  اوپر سے  آتی ہے  اول تو وہ پاک ہوتی ہے۔ پھر ملنسار  حلیم اور تربیت پذیر۔ رحم اور اچھے  پھلوں سے  لدی ہوئی۔ بے  طرف دار اور بے  ریا ہوتی ہے۔ (۱۸) اور صلح کرانے  والوں کے  لئے  سچائی کا پھل صلح کے  ساتھ بویا جاتا ہے۔ 


رکوع ۴: دنیا کی دوستی 

	(۱) تم میں لڑائیاں اور جھگڑے  کہاں سے  آ گئے۔ کیا ان خواہشوں سے  نہیں جو تمہارے  اعضا میں فساد کرتی ہیں ؟(۲)تم خواہش کرتے  ہو اور تمہیں  ملتا نہیں، خون اور حسد کرتے  ہو اور کچھ حاصل نہیں کر سکتے۔ تم جھگڑتے  اور لڑتے  ہو۔ تمہیں اس لئے  نہیں ملتا کہ مانگتے  نہیں۔ (۳) تم مانگتے  ہو اور پاتے  نہیں  اس لئے  کہ بری نیت سے  مانگتے  ہو تاکہ  اپنی عیش  و عشرت میں خرچ کرو۔ (۴) اے  زنا کرنے  والیو! کیا تمہیں نہیں معلوم کہ دنیا سے  دوستی رکھنا پروردگار سے  دشمنی کرنا ہے  ؟ پس جو کوئی دنیا کا دوست بننا چاہتا ہے وہ اپنے  آپ کو پروردگار کا دشمن بناتا ہے۔ (۵) کیا تم یہ سمجھتے  ہو کہ کلامِ اللہ بے  فائدہ کہتا ہے  ؟ جس روح کو پروردگار نے  ہمارے  اندر بسایا کیا وہ ایسی آرزو کرتی ہے  جس کا انجام حسد ہو؟  (۶) وہ تو زیادہ  توفیق  بخشتا ہے۔ اسی لئے  یہ آیا ہے  کہ  پروردگار مغروروں کا مقابلہ کرتے  ہیں مگر مسکین کو توفیق عطا فرماتے  ہیں۔ (۷) پس پروردگار کے  تابع ہو جاؤ اور ابلیس کا مقابلہ کرو تو وہ تم سے  بھاگ جائے  گا۔ (۸) پروردگار کے  نزدیک جاؤ تو وہ تمہارے  نزدیک  آئیں گے۔ اے  گنہگارو! اپنے  ہاتھوں کو صاف کرو اور اے  دو دلو! اپنے  دلوں کو پاک کرو۔ (۹) افسوس اور ماتم کرو اور روؤ۔ تمہاری ہنسی  ماتم سے  بدل جائے  اور تمہاری خوشی اداسی سے۔ (۱۰) پروردگار کے  سامنے  خاکساری کرو۔ وہ تمہیں سر بلند کریں گے۔ 
بھائی کی بد گوئی کے  خلاف انتباہ 
	(۱۱) اے  دینی بھائیو! ایک دوسرے  کی بد گوئی نہ کرو جو اپنے  بھائی کی بد گوئی کرتا یا بھائی پر الزام لگاتا ہے  وہ شریعت  کی بد گوئی کرتا اور شریعت  پر الزام لگا تا ہے  اور اگر تم شریعت  پر الزام لگاتے  ہو تو شریعت  پر عمل کرنے  والے  نہیں بلکہ اس پر حاکم ٹھہرے۔ (۱۲) شریعت کا دینے  والا  اور حاکم تو ایک ہی ہے  جو بچانے  اور ہلاک کرنے  پر قادر ہے۔ تم کون ہو جو اپنے  پڑوسی پر الزام لگاتے  ہو؟


شیخی باز کو انتباہ
	(۱۳) تم جو یہ کہتے  ہو کہ ہم آج یا کل فلاں شہر میں جا کر وہاں ایک برس ٹھہریں گے  اور سوداگری کر کے  نفع اٹھائیں گے۔ (۱۴) اور یہ جانتے  نہیں کہ کل  کیا ہو گا۔ ذرا سنو تو ! تمہاری زندگی چیز ہی کیا ہے  ؟ بخارات کا سا حال ہے۔ ابھی نظر آئے۔ ابھی غائب ہو گئے۔ (۱۵) یوں کہنے کی جگہ تمہیں یہ کہنا چاہیے  کہ  انشا اللہ ہم زندہ بھی رہیں گے  اور یہ یا وہ کام بھی کریں گے۔ (۱۶) مگر اب تم اپنی شیخی پر فخر کرتے  ہو۔ ایسا سب فخر برا ہے۔ (۱۷) پس جو کوئی بھلا ئی کرنا جانتا ہے  اور نہیں کرتا اس کے  لئے  یہ گناہ ہے۔ 


رکوع ۵: دولت مندوں کو انتباہ

	(۱) اے  دولت مندو ذرا سنو تو تم ! اپنی مصیبتوں پر جو آنے  والی ہیں روؤ اور واویلا کرو۔ (۲) تمہارا مال  بگڑ گیا اور تمہاری  پوشاکوں کو کیڑا کھا گیا۔ (۲) تمہارے  سونے  چاندی کو زنگ  لگ گیا اور وہ زنگ  تم پر شہادت دے  گا اور آگ کی طرح تمہارا گوشت کھائے  گا۔ تم نے  اخیر زمانہ میں خزانہ جمع کیا ہے۔ (۴) دیکھو جن مزدوروں نے  تمہارے کھیت کاٹے  ان کی وہ مزدوری جو تم نے  دغا کر کے رکھ چھوڑی  چلا تی ہے  اور فصل کاٹنے  والوں کی فریاد  رب العزت کے  کانوں تک پہنچ گئی ہے۔ (۵) تم نے  زمین پر عیش و عشرت کی اور مزے  اڑائے۔ تم نے  اپنے  دلوں کو ذبح کے  دن موٹا تازہ کیا۔ (۶) تم نے  سچے  شخص کو قصوروار ٹھہرایا اور قتل کیا وہ تمہارا مقابلہ نہیں کرتا۔ 
 صبر اور دعا 
	(۷) پس اے  دینی بھائیو! آقا و مولا سیدنا عیسیٰ المسیح کی آمد تک صبر کرو۔ دیکھو کسان زمین کی قیمتی پیداوار کے  انتظار میں پہلے  پھل اور پچھلے  مینہ کے  برسنے  تک صبر کرتا رہتا ہے۔ (۸) تم بھی صبر کرو اپنے  دلوں کو مضبوط رکھو کیونکہ  سیدنا عیسیٰ المسیح کی آمد قریب ہے۔ (۹)اے  دینی بھائیو! ایک دوسرے  کی شکایت نہ کرو تاکہ  تم سزا نہ پاؤ۔ دیکھو منصف  دروازہ پر کھڑا ہے۔ (۱۰) اے  دینی بھائیو!  جن انبیاء نے  اللہ و تبارک تعالی ٰ کے  نام تبلیغ کی ان کو دکھ اٹھانے  اور صبر کرنے  کا نمونہ سمجھو۔ (۱۱) دیکھو صبر کرنے  والوں کو ہم مبارک کہتے  ہیں۔ تم نے  حضرت ایوب  کے  صبر کا حال تو سنا ہی ہے  اور پروردگار کی طرف سے  جو ان کا انجام ہوا اسے  بھی معلوم کر لیا جس سے  پروردگار کا بہت ترس اور رحم ظاہر ہوتا ہے۔ 
	(۱۲) مگر اے  میرے  دینی بھائیو! سب سے  بڑھ کر  یہ ہے  کہ قسم نہ کھاؤ، نہ آسمان کی نہ زمین کی، نہ کسی اور چیز کی بلکہ  ہاں کی جگہ ہاں کرو اور نہیں کی جگہ نہیں تاکہ سزاکے  لائق نہ ٹھہرو۔ 
	(۱۳) اگر تم میں کوئی مصیبت زدہ ہو تو دعا کرے۔ اگر خوش ہو تو حمد کرے۔ (۱۴) اگر تم میں کوئی بیمار ہو تو جماعت کے  بزرگوں کو بلائے  اور وہ پروردگار کے  نام سے  اس کو تیل مل کر اس کے  لئے  دعا کریں۔ (۱۵) جو دعا ایمان کے  ساتھ ہو گی اس کے  باعث  بیمار بچ جائے  گا اور پروردگارِ عالم اسے  اٹھا کھڑا کریں گے  اور اگر اس نے  گناہ کئے  ہوں تو ان کی معافی بھی ہو جائے  گی۔ (۱۶) پس تم آپس میں ایک دوسرے  سے  اپنے  اپنے  گناہوں کا اقرار کرو اور ایک دوسرے  کے  لئے  دعا کرو تاکہ  شفا پاؤ۔ سچے  مومن کی دعا کے  اثر سے  بہت کچھ ہو سکتا ہے۔ (۱۷) حضرت الیاس ہمارے  ہم طبعیت انسان تھے۔ انہوں نے  بڑے  جوش سے  دعا کی کہ مینہ نہ برسے۔ چنانچہ ساڑھے  تین برس تک زمین پر مینہ نہ برسا۔ (۱۸) پھر انہوں نے  دعا کی پروردگار آپ آسمان سے  پانی برسائیں اور زمین میں پیدا وار ہوئی۔ 
	(۱۹) اے  میرے  دینی بھائیو! اگر تم میں کوئی راہِ حق سے  گمراہ ہو جائے  اور کوئی اس کو پھیر لائے۔ (۲۰) تو وہ  یہ جان لے  کہ جو کوئی  کسی گنہگار  کو اس کی گمراہی سے  پھیر لائے  گا۔ وہ ایک  جان کو موت سے  بچائے  گا اور بہت سے  گناہوں پر پردہ ڈالے  گا۔ 


سیدنا عیسیٰ المسیح کی انجیل شریف
۲۷ پاروں  میں سے  ۲۰واں پارہ

رسولِ مقبول حضرتِ پطرس  کا تبلیغی خط  اوّل



رکوع ۱

(۱)پطرس کی طرف سے  جو سیدنا عیسیٰ مسیح کا رسول ہے  ان مسافروں کے  نام جو پنطس، گلتیہ، کپدکیہ، آسیہ اور بتھنیہ میں جا بجا رہتے  ہیں۔ (۲) اور پروردگار کے  علمِ سابق  کے  موافق  روح کے  پاک کرنے  سے  فرمانبردار ہونے  اور سیدنا عیسیٰ مسیح کا خون چھڑکے  جانے  کے  لئے برگزیدہ ہوئے  ہیں۔ مہربانی، اور اطمینان تمہیں زیادہ حاصل ہوتا رہے۔ 
	(۳) ہمارے  آقا و مولا سیدنا عیسیٰ مسیح کے  پروردگار کی حمد ہو جنہوں نے  سیدنا عیسیٰ مسیح کے  مردوں میں سے  جی اٹھنے  کے  باعث  اپنی بڑی رحمت سے  ہمیں زندہ امید کے  لئے نئے  سرے  سے  پیدا کیا۔ (۴) تاکہ ایک غیر فانی اور بے  داغ اور لازوال میراث کو حاصل کریں۔ (۵) وہ تمہارے  واسطے  (جو پروردگار کی قدرت سے  ایمان کے  وسیلہ سے  اس نجات کے  لئے  جو آخری وقت میں ظاہر ہونے  کو تیار ہے  حفاظت کئے  جاتے  ہو)آسمان پر محفوظ ہے۔ (۶) اس کے  سبب سے  تم خوشی مناتے  ہو۔ اگرچہ اب چند روز کے  لئے  ضرورت کی وجہ سے طرح طرح کی آزمائشوں کے  سبب سے  غم زدہ ہو۔ (۷) اور یہ اس لئے  ہے  کہ تمہارا  آزمایا ہوا ایمان جو آگ سے  آزمائے  ہوئے  فانی  سونے  سے  بھی بہت  ہی بیش قیمت ہے  سیدنا عیسیٰ مسیح کے  ظہور کے  وقت تعریف اور بزرگی اور عزت کا باعث ٹھہرے۔ (۸) اس سے  تم بے  دیکھے  محبت کرتے  ہو اور اگرچہ اس وقت  اس کو نہیں دیکھتے  تو بھی اس پر ایمان لا کر ایسی خوشی مناتے  ہو جو بیان سے  باہر اور بزرگی  سے  بھری ہے۔ (۹) اور اپنے  ایمان کا مقصد یعنی روحوں کی نجات حاصل کرتے  ہو۔ (۱۰) اسی نجات کی بابت ان انبیاء کرام نے  بڑی تلاش اور تحقیق  کی جنہوں نے  اس مہربانی کے  بارے  میں جو تم پر ہونے  کو تھی نبوت کی۔ (۱۱)انہوں نے اس بات کی تحقیق  کی کہ سیدنا عیسیٰ مسیح کا روح جو ان میں تھا اور پیشتر سے  سیدنا مسیح کے  دکھوں کی اور ان کے  بعد کی بزرگی کی شہادت دیتے  تھے  وہ کون سے  اور کیسے وقت کی طرف  اشارہ کرتے  تھے۔ (۱۲) ان پر یہ  ظاہر کیا گیا کہ وہ نہ اپنی بلکہ تمہاری  خدمت کے  لئے یہ باتیں کہا کرتے  تھے  جن کی خبر اب تم کو ان کی معرفت ملی جنہوں نے روحِ پاک کے  وسیلہ سے  جو آسمان پر سے نازل کیا گیا تم کو خوشخبری دی اور فرشتے بھی ان باتوں پر غور سے  نظر کرنے  کے  مشتاق ہیں۔ 
	(۱۳) اس واسطے  اپنی عقل کی کمر باندھ کر اور ہوشیار ہو کر اس مہربانی کی کامل امید رکھو جو سیدنا عیسیٰ مسیح  کے  ظہور کے  وقت  تم پر ہونے  والی ہے۔ (۱۴) اور فرمانبردار فرزند ہو کر اپنی جہالت کے  زمانے کی پرانی خواہشوں  کے  تابع نہ بنو۔ (۱۵)بلکہ جس طرح  تمہارا بلانے  والا  پاک ہے  اسی طرح تم بھی اپنے  سارے  چال چلن میں پاک بنو۔ (۱۶) کیونکہ لکھا ہے  کہ پاک ہو۔ اس لئے  کہ میں پاک ہوں۔ (۱۷)اور جب کہ تم باپ(یعنی پروردگار )کہہ کر اس سے  دعا کرتے  ہو جوہر ایک کے  کام کے  موافق  بغیر طرف داری کے  انصاف کرتے  ہیں تو اپنی مسافرت کا زمانہ خوف کے  ساتھ گزارو۔ (۱۸) کیونکہ تم جانتے  ہو کہ تمہارا نکما چال چلن جو باپ دادا سے  چلا آتا تھا اس سے  تمہاری رہائی فانی چیزوں یعنی سونے  چاندی کے  ذریعہ سے  نہیں ہوئی۔ (۱۹) بلکہ ایک بے  عیب اور بے  داغ بُرے  یعنی سیدنا مسیح کے  بیش قیمت سے  خون سے۔ (۲۰) ان کا علم تو بنائ عالم سے  پیشتر تھا مگر ظہور  اخیر زمانہ میں تمہاری خاطر ہوا۔ (۲۱) کہ ان کے  وسیلہ سے  پروردگار پر ایمان لائے  ہو جنہوں نے  ان کو مردوں میں سے  زندہ کیا اور بزرگی عطا فرمائی تاکہ تمہارا ایمان اور امید پروردگار پر ہو۔ (۲۲) چونکہ تم نے  حق کی تابع  داری سے  اپنے  دلوں کو پاک کیا ہے  جس سے  بھائیوں کی بے  ریا محبت  پیدا ہوئی اس لئے  دل وجان سے  آپس میں محبت کرو۔ (۲۳)کیونکہ تم فانی تخم سے  نہیں بلکہ  غیر فانی سے  پروردگار کے  کلام کے  وسیلہ سے جو زندہ اور قائم ہے  نئے  سرے  سے  پیدا ہوئے  ہو۔ (۲۴) چنانچہ 
		ہر بشر گھاس کی مانند ہے  
	اوراس کی ساری شان و شوکت  گھاس کے  پھول کی مانند۔  گھاس تو سوکھ جاتی ہے  اور پھول گر جاتا ہے۔ 
		(۲۵)لیکن پروردگار کا کلام ابد تک قائم رہے  گا۔ 
یہ وہی خوشخبری کا کلام ہے  جو تمہیں سنایا گیا تھا۔ 


رکوع ۲

	(۱) پس ہر طرح کی بد خواہی اور سارے  فریب اور منافقت اور حسد اور ہر طرح کی بد گوئی کو دوُر کر کے۔ (۲) نو زائد بچوں کی مانند خالص روحانی دودھ کے  مشتاق رہو تا کہ اس کے  ذریعہ سے  نجات حاصل کرنے  کے  لئے  بڑھتے  جاؤ۔ (۳)اگر تم نے  پروردگار کے  مہربان ہونے  کا مزہ چکھا ہے  (۴)اُس کے  یعنی آدمیوں کے  رد کئے  ہوئے  پر پروردگار کے  چنے  ہوئے  اور قیمتی  زندہ پتھر کے  پاس آ کر۔ (۵) تم بھی زندہ پتھروں کی طرح  روحانی گھر بنتے  جاتے  ہو تاکہ امامو کا پاک جماعت بن کر  ایسی روحانی قربانیاں پیش کرو جو سیدنا عیسیٰ مسیح کے  وسیلہ سے  پروردگار کے  نزدیک مقبول ہوتی ہیں۔ (۶) چنانچہ کلامِ الٰہی میں مرقوم ہے  کہ 
		دیکھو میں صیون میں کونے  کے  سرے  کا چنا ہوا اور قیمتی پتھر رکھتا ہوں  جو اس پر ایمان لائے  گا ہرگز شرمندہ نہ ہو گا۔
(۷) پس تم ایمان لانے  والوں کے  لئے  تو وہ قیمتی ہے  مگر ایمان نہ لانے  والوں کے  لئے  
		جس پتھر کو معماروں نے  رد کیا وہی کونے  کے  سرے  کا پتھر ہو گیا
(۸)اور ٹھیس لگنے  کا پتھر اور ٹھوکر کھانے  کی چٹان ہوا
کیونکہ وہ نا فرمان ہو کر کلام سے  ٹھوکر کھاتے  ہیں اور اسی کے  لئے  مقرر بھی ہوئے  تھے۔ (۹) لیکن تم ایک برگزیدہ نسل، شاہی اماموں کی جماعت، مقدُس قوم اور ایسی امت ہو جو پروردگار کی خاص ملکیت  ہے  تاکہ ان کی خوبیاں ظاہر کرو جنہوں نے  تمہیں تاریکی سے  اپنی عجیب روشنی میں بلایا ہے۔ (۱۰) پہلے  تم کوئی امت نہ تھے  مگر اب پروردگار کی امت ہو۔ تم پر رحمت نہ ہوئی تھی مگر اب تم پر رحمت ہوئی۔ 
	(۱۱) اے  پیارو میں تمہاری منت کرتا ہوں کہ تم اپنے  آپ کو پردیسی اور مسافر جان کر ان جسمانی خواہشوں سے  پرہیز کرو جو روحِ پاک سے  لڑائی رکھتی ہیں۔ (۱۲) اور مشرکین میں اپنا چال چلن نیک رکھو تاکہ جن باتوں میں وہ تمہیں بد کار جان کر تمہاری بد گوئی کرتے  ہیں  تمہارے  نیک کاموں کو دیکھ کر انہی کے  سبب سے  ملاحظہ کے  دن پروردگار کی تمجید کریں۔ 
	(۱۳) پروردگار کی خاطر انسان کے  ہر ایک انتظام کے  تابع رہو۔ بادشاہ کے  اس لئے  کہ وہ سب سے  بزرگ ہے۔ (۱۴) اور حاکموں کے  اس لئے  کہ وہ بدکاروں کی سزا اور پرہیزگاروں اور متقیوں  کی تعریف کے  لئے  اس کے  ان کے  بھیجے  ہوئے  ہیں۔ (۱۵) کیونکہ پروردگار کی یہ مرضی ہے  کہ تم نیکی کر کے  نادان آدمیوں کی جہالت  کی باتوں کو بند کر دو۔ (۱۶) اور اپنے  آپ کو آزاد  جانو مگر اس آزادی  کو بدی کا پردہ نہ بناؤ بلکہ  اپنے  آپ کو پروردگار کے  بندے  جانو۔ (۱۷)سب کی عزت کرو، برداری سے  محبت کرو، پروردگار سے  ڈرو، بادشاہ کی عزت کرو۔ 
سیدنا عیسیٰ مسیح کے  دکھوں کا نمونہ 
	(۱۸) اے  نوکرو !بڑے  خوف سے  اپنے  مالکوں کے  تابع رہو۔ نہ صرف نیکوں اور حلیموں ہی کے  بلکہ بد مزاجوں کے  بھی۔ (۱۹)کیونکہ  کہ اگر کوئی پروردگار کے  خیال سے  بے  انصافی کے  باعث  دکھ اٹھا کر تکلیفوں کی برداشت کرے  تو یہ پسندیدہ ہے۔ (۲۰)اس لئے  کہ اگر تم نے  گناہ کر کے  مکے  کھائیں صبر کیا تو کون سا فخر ہے  ؟ ہاں اگر نیکی کر کے  دکھ پاتے  اور صبر کرتے  ہو تو یہ پروردگار کے  نزدیک پسندیدہ ہے۔ (۲۱) اور تم اسی کے  لئے  بلائے  گئے  ہو کیونکہ  سیدنا عیسیٰ مسیح بھی تمہارے واسطے دکھ اٹھا کر  تمہیں  ایک نمونہ دیں گئے  ہیں تاکہ  ان کے  نقش قدم پر چلو۔ (۲۲) نہ انہوں نے  گناہ کیا اور نہ ان کے  منہ مبارک سے  کوئی مکر کی بات نکلی۔ (۲۳)نہ وہ گالیاں  کھا کر گالی دیتے  تھے  اور نہ دکھ پا کر  کسی کو دھمکاتے  تھے  بلکہ اپنے  آپ کو  سچے  انصاف کرنے  والے  کے  سپرد کرتے  تھے۔ (۲۴) وہ آپ  ہمارے  گناہوں  کو اپنے بدن پر لئے ہوئے  صلیب قربان ہو گئے  تاکہ ہم گناہوں کے  اعتبار سے  مر کر  نیکی کے  اعتبار سے جئیں اور انہیں کے  مار کھانے  سے  تم نے  شفا پائی۔ (۲۵)کیونکہ پہلے تم بھیڑوں  کی طرح بھٹکتے  پھرتے  تھے  مگر اب اپنی روحوں  کے  گلہ بان اور نگہبان کے  پاس  پھر آ گئے  ہو۔ 



رکوع ۳: بیوی اور شوہر 

	(۱)اے  بیویو! تم بھی اپنے  اپنے  شوہر کے  تابع رہو۔ (۲) اس لئے  کہ اگر بعض ان میں سے  کلام کونہ مانتے  ہوں تو بھی تمہارے  پاکیزہ چال چلن اور خوف کو دیکھ کر  بغیر کلام کے  اپنی اپنی بیوی  کے  چال چلن سے  پروردگار کی طرف کھینچ جائیں۔ (۳) اور تمہارا سنگار ظاہری  نہ ہو یعنی سرگوندھنا اور سونے  کے  زیور اور طرح طرح کے  کپڑے پہننا۔ (۴) بلکہ تمہاری  باطنی اور پوشیدہ انسانیت حلم اور مزاج کی غربت کی غیر فانی آرائش سے  آراستہ رہے  کیونکہ پروردگار کے  نزدیک  اس کی بڑی قدر ہے۔ (۵) اور اگلے  زمانہ میں بھی پروردگار پر امید رکھنے  والی پارسا عورتیں اپنے  آپ کو اسی طرح سنوارتی اور اپنے  اپنے  شوہر کے  تابع رہتی تھیں۔ (۶)چنانچہ بی بی سارہ حضرت ابراہیم کے  حکم میں رہتی اور انہیں مولا کہتی تھیں۔ تم بھی اگر نیکی کرو اور کسی ڈراوے  سے  نہ ڈرو تو ان کی بیٹیاں  ہوئیں۔ 
	(۷)اے  شوہرو! تم بھی بیویوں کے  ساتھ عقل مندی سے  بسرکرو اور عورت کو نازک ظرف جان اس کی عزت کرو اور یوں سمجھو کہ ہم دونوں زندگی کی نعمت کے  وارث ہیں تاکہ  تمہاری دعائیں رک نہ جائیں۔ 
حق پر عمل کی خاطر دکھ اٹھانا 
	(۸) غرض سب کے  سب یک دل اور ہمدرد رہو۔ برادرانہ محبت  کرو، نرم دل اور عاجز بنو۔ (۹)بدی  کے  عوض بدی نہ کرو اور گالی کے  بدلے  گالی نہ دو بلکہ اس کے  برعکس  برکت چاہو کیونکہ  تم برکت کے  وارث ہونے  کے  لئے  بلائے  گئے  ہو۔ (۱۰)چنانچہ 
	جو کوئی زندگی سے  خوش ہونا اور اچھے  دن دیکھنا چاہے  
		وہ زبان کو بدی سے  اور ہونٹوں کو مکر کی بات کہنے  سے  باز رکھے  
		(۱۱)بدی سے  کنارہ کرو اور نیکی کو عمل میں لاؤ۔ 
		صلح کے  طالب ہو اور اس کی کوشش میں رہو۔ 
		(۱۲) کیونکہ پروردگار کی نظر دیانتداروں کی طرف ہے  اور ان کے  کان ان کی دعا پر لگے  ہیں 
		مگر بدکار پروردگار کی نگاہ میں ہیں۔ 
(۱۳) اگر تم نیکی کرنے  میں سرگرم ہو تو تم سے  بدی کرنے  والا کون ہے  ؟(۱۴) اور اگر سچائی کی خاطر دکھ سہو بھی تو تم قابلِ ستائش ہو۔ نہ ان کے  ڈرانے  سے  ڈرو اور نہ گھبراؤ۔ (۱۵) بلکہ سیدنا عیسیٰ مسیح کو مولا جان کر اپنے  دلوں میں مقُدس سمجھو اور جو کوئی تم سے  تمہاری امید کی وجہ دریافت کرے  اس کو جواب دینے  کے  لئے  ہر وقت  مستعد رہو مگر حلم اور  خوف کے  ساتھ۔ (۱۶)اور نیت بھی رکھو تاکہ جن باتوں میں تمہاری  بد گوئی ہوتی ہے  ان ہی میں وہ لوگ شرمندہ ہوں جو تمہارے  مسیحی نیک چال چلن پر لعن طعن کرتے  ہیں۔ (۱۷) کیونکہ  اگر پروردگار  کی یہی مرضی ہے  کہ تم نیکی کرنے  کے  سبب سے  دکھ اٹھاؤ تو یہ بدی کرنے  کے  سبب سے  دکھ اٹھانے  سے  بہتر ہے۔ (۱۸) اس لئے  کہ سیدنا عیسیٰ مسیح نے  بھی یعنی متقی پرہیزگار نے  منافقین کے  لئے  گناہوں کے  باعث ایک بار دکھ اٹھایا تاکہ ہم کو پروردگار کے  پاس پہنچائیں۔ وہ جسم کے  اعتبار سے  تو قربان ہوئے  لیکن روح کے  اعتبار سے  زندہ کئے  گئے۔ (۱۹) اسی میں انہوں نے  جا کر  ان قیدی روحوں میں تبلیغ کی۔ (۲۰) جو اس اگلے زمانہ میں  نا فرمان تھیں جب پروردگار نے  حضرت نوح کے  وقت میں تحمل کر کے  ٹھہرا رہا تھا اور وہ کشتی تیار ہو رہی تھی جس  پر سوار  ہو کر تھوڑے سے  آدمی یعنی آٹھ  جانیں پانی کے  وسیلہ سے  بچیں۔ (۲۱) اور اسی پانی کا مشابہ بھی یعنی اصطباغ سیدنا ع عیسیٰ مسیح کے  جی اٹھنے  کے  وسیلہ سے  اب تمہیں  بچاتے  ہیں۔ اس سے  جسم کی نجاست  کا دُور کرنا مراد نہیں  بلکہ خالص  نیت سے پروردگار کے  طالب ہونا مراد ہے۔ (۲۲)وہ آسمان پر جا کر پروردگار کی دہنی طرف بیٹھے  ہیں اور فرشتے  اور اختیارات اور قدرتیں  ان کے  تابع کی گئی ہیں۔ 



رکوع ۴

(۱)پس جبکہ سیدنا عیسیٰ مسیح نے  جسم کے  اعتبار سے  دکھ اٹھایا تو تم بھی ایسا ہی مزاج اختیار کر کے  ہتھیار بند بنو کیونکہ جس نے  جسم کے  اعتبار سے  دکھ اٹھایا اس نے  گناہ سے  فراغت پائی۔ (۲) تاکہ آئندہ کو اپنی باقی جسمانی زندگی آدمیوں کی خواہشوں کے  مطابق  نہ گزارو بلکہ  پروردگار کی مرضی کے  مطابق۔ (۳) اس واسطے  کہ مشرکین کی مرضی کے  موافق  کام کرنے  اور شہوت پرستی۔ بُری خواہشوں، مے  خواری، ناچ رنگ، نشہ بازی اور مکر و بُت پرستی میں جس قدر ہم نے  پہلے  وقت گزارا وہی بہت ہے۔ (۴) اس پر وہ تعجب کرتے  ہیں کہ تم اسی سخت  بدچلنی تک ان کا ساتھ نہیں دیتے  اور لعن طعن  کرتے  ہیں۔ (۵)انہیں اسی کو حساب دینا پڑے  گا جو زندوں اور مردوں کا انصاف کرنے  کو تیار ہیں۔ (۶) کیونکہ مردوں کو بھی خوشخبری اسی لئے  سنائی گئی تھی کہ جسم کے  لحاظ سے  تو آدمیوں کے  مطابق  ان کا انصاف ہو لیکن روح کے  لحاظ سے  پروردگار کے  مطابق زندہ رہیں۔ 
	(۷)سب چیزوں کا خاتمہ جلد ہونے  والا ہے۔ پس ہوشیار رہو اور دعا کرنے  کے  لئے  تیار (۸)سب سے  بڑھ کر یہ ہے  کہ آپس میں بڑی محبت کرو، کیونکہ محبت بہت سے  گناہوں پر پردہ ڈال دیتی ہے۔ (۹) بغیر بڑبڑائے  آپس میں مسافر پروری کرو۔ (۱۰) جن کو جس جس قدرت نعمت ملی ہے  وہ اسے  پروردگار کی مختلف  نعمتوں کے  اچھے  مختاروں کی طرح ایک دوسرے  کی خدمت میں صرف کریں۔ (۱۱)اگر کوئی  کچھ کہے  تو ایسا کہے  کہ گویا پروردگار کا کلام ہے۔ اگر کوئی خدمت کرے  تو اس طاقت کے  مطابق  کرے  جو پروردگار عطا کریں تاکہ  سب باتوں میں سیدنا عیسیٰ مسیح کے  وسیلہ سے  پروردگار کی بزرگی ظاہر ہو۔ بزرگی اور سلطنت  ابدالاآباد انہی کی ہے۔ آمین۔ 
	(۱۲) اے  پیارو! جو مصیبت کی آگ تمہاری آزمائش کے  لئے  تم میں بھڑکی ہے  یہ سمجھ کر اس سے  تعجب  نہ کرو کہ یہ ایک انوکھی بات ہم پر واقع ہوئی ہے۔ (۱۳) بلکہ سیدنا عیسیٰ مسیح کے  دکھوں میں جوں جوں شریک ہو خوشی کرو تاکہ  ان کی بزرگی کے  ظہور کے  وقت بھی نہایت خوش و خرم ہو۔ (۱۴) اگر سیدنا عیسیٰ مسیح کے  نام کے  سبب سے  تمہیں  ملامت کی جاتی ہے  تو تم مبارک ہو کیونکہ  بزرگی کی روح یعنی پروردگار کا روح تم پر سایہ کرتا ہے۔ (۱۵) تم میں سے  کوئی شخص  خونی یا چور یا بد کار یا اوروں کے  کام میں دست  انداز ہو کر دکھ نہ پائے۔ (۱۶) لیکن اگر مسیحی ہونے  کے  باعث  کوئی شخص  دکھ پائے  تو شرمائے  نہیں بلکہ  اس نام کے  سبب سے  پروردگار کی تمجید کرے۔ (۱۷) کیونکہ وہ وقت آ پہنچا ہے  کہ پروردگار کے  گھر سے  عدالت شروع ہو اور جب ہم ہی سے  شروع ہو گی تو ان کا کیا انجام ہو گا جو پروردگار کی  خوشخبری کو نہیں مانتے  ؟(۱۸) اور جب پرہیزگار ہی مشکل سے  نجات پائے  گا تو بے  دین اور گنہگار کا کیا ٹھکانا ہے  ؟ (۱۹)پس جو پروردگار کی مرضی کے  موافق  دکھ پاتے  ہیں وہ نیکی کر کے  اپنی جانوں کو وفادار خالق کے  سپرد کریں۔ 



رکوع ۵

	(۱) تم میں جو بزرگ ہیں میں ان کی طرح بزرگ اور سیدنا مسیح کے  دکھوں کا گواہ اور ظاہر ہونے  والی بزرگی میں شریک بھی ہو کر ان کو یہ نصیحت  کرتا ہوں۔ (۲) کہ پروردگار کے  اس گلہ کی گلہ بانی کرو جو تم میں ہے۔ لاچاری سے  نگہبانی نہ کرو بلکہ پروردگار کی مرضی کے  موافق  خوشی سے  اور ناجائز  نفع کے  لئے  نہیں بلکہ دلی شوق سے۔ (۳) اور جو لوگ تمہارے  سپرد ہیں ان پر حکومت  نہ جتاؤ بلکہ گلہ کے  لئے  نمونہ  بنو۔ (۴) اور جب سردار گلہ بان ظاہر ہو گا تو تم کو عظمت کا ایسا سہرا ملے  جو مرجھانے  کا نہیں۔ (۵) اے  جوانو!تم بھی بزرگوں کے  تابع رہو بلکہ سب کے  سب ایک دوسرے  کی خدمت کے  لئے  عاجزی سے  کمربستہ رہو اس لئے  کہ پروردگار مغروروں کا مقابلہ کرتے  ہیں مگر عاجزوں کو توفیق عطا فرماتے  ہیں۔ (۶)پس پروردگار کے  قوی ہاتھ کے  نیچے  عاجزی سے  رہو تاکہ وہ تمہیں وقت پر سربلند کریں۔ (۷)اوراپنی ساری فکر  انہی پر ڈال دو کیونکہ  ان کو تمہاری فکر ہے۔ (۸) تم ہوشیار اور بیدار رہو، تمہارا مخالف ابلیس گرجنے  والے  شیر ببر کی طرح  ڈھونڈتا  پھرتا ہے  کہ کس کو پھاڑ کھائے۔ (۹)تم ایمان میں مضبوط ہو کر اور یہ جان کر اس کا مقابلہ کرو کہ تمہارے بھائی جو دنیا میں ہیں ایسے  ہی دکھ اٹھا رہے  ہیں۔ (۱۰) اب پروردگار جوہر طرح کی مہربانی کا چشمہ ہیں۔ جنہوں نے  تم کو سیدنا عیسیٰ مسیح  میں اپنی ابدی بزرگی کے  لئے بلایا تمہارے  تھوڑی مدت تک دکھ اٹھانے  کے  بعد آپ ہی تمہیں کامل اور قائم اور مضبوط کریں گے۔ (۱۱)ابدالاآباد انہیں کی سلطنت  رہے۔ آمین۔ 
	(۱۲) میں نے  سلوانس کی معرفت جو میری دانست میں دیانت دار بھائی ہے  مختصر طور پر لکھ کر تمہیں  نصیحت  کی اور یہ شہادت دی کہ پروردگار کی سچی مہربانی یہی ہے۔ اسی پر قائم رہو۔ (۱۳) جو بابل میں تمہاری طرح برگزیدہ ہے  وہ اور میرا پیارا بیٹا مرقس تمہیں سلام کہتے  ہیں۔ (۱۴) محبت سے  بوسہ لے  لے  کر آپس میں سلام کرو۔ 
	تم سب کو جو سیدنا عیسیٰ مسیح میں ہیں اطمینان حاصل ہوتا رہے۔ 



سیدنا عیسیٰ المسیح کی انجیل شریف
۲۷ پاروں  میں سے  ۲۱واں پارہ

رسولِ مقبول حضرتِ پطرس  کا تبلیغی خط ِ دوم




رکوع ۱

	(۱)شمعون پطرس کی طرف سے  جو سیدنا عیسیٰ مسیح کا بندہ اور رسول ہے  ان لوگوں کے  نام جنہوں نے  ہمارے  پروردگار اور منجی سیدنا عیسیٰ مسیح کی سچائی میں ہمارا سا قیمتی ایمان پایا ہے۔ (۲)پروردگار اور ہمارے  آقا و مولا سیدنا عیسیٰ مسیح کی پہچان کے  سبب سے  مہربانی اور اطمینان تمہیں زیادہ ہوتا رہے۔ 
(۳) کیونکہ ان کی الٰہی قدرت نے  وہ سب چیزیں جو زندگی اور دین داری سے  متعلق ہیں ہمیں  اس کی پہچان کے  وسیلہ سے  عنایت کیں جس نے  ہم کو اپنی خاص بزرگی اور نیکی  کے  ذریعہ سے  بلایا۔ (۴) جن کے  باعث  انہوں نے  ہم سے  قیمتی اور نہایت  بڑے  وعدے  کئے  تاکہ  ان کے  وسیلہ سے  تم اس خرابی سے  چھوٹ کر جو دنیا میں بُری خواہش کے  سبب سے  ہے  ذات الٰہی میں شریک ہو جاؤ۔ پس اسی باعث تم اپنی طرف  سے  کمال  کوشش کر کے  اپنے  ایمان پر نیکی اور نیکی پر معرفت۔ (۶) اور معرفت  پر پرہیزگاری اور پرہیزگاری پر صبر اور صبر  پر دین داری۔ (۷) اور دین داری پر برادرانہ الفت اور برادرانہ الفت پر محبت بڑھاؤ۔ (۸) کیونکہ  اگر یہ باتیں  تم میں موجود ہوں اور زیادہ بھی ہوتی جائیں تو تم کو ہمارے  آقاو مولا سیدنا عیسیٰ مسیح کے  پہچاننے  میں بے  کار اور بے  پھل نہ ہونے  دیں گی۔ (۹)اورجس میں یہ باتیں نہ ہوں وہ اندھا ہے  اور کوتاہ نظر اور اپنے  پہلے  گناہوں کے  دھوئے  جانے  کو بھولے  بیٹھا ہے۔ (۱۰) پس اے  دینی بھائیو!اپنے  بلاوے  اور برگزیدگی  کو ثابت کرنے  کی زیادہ کوشش کرو کیونکہ  اگر ایسا کرو گے  تو کبھی ٹھوکر نہ کھاؤ گے۔ (۱۱) بلکہ اس سے  تم ہمارے  آقا و مولا اور منجی سیدنا عیسیٰ مسیح کی ابدی بادشاہی میں بڑی عزت کے  ساتھ داخل کئے  جاؤ گے۔ 
	(۱۲) اس لئے  میں تمہیں یہ باتیں یاد دلانے  کو ہمیشہ مستعد رہوں گا اگرچہ تم ان سے  واقف اور اس حق بات پر قائم ہو جو تمہیں حاصل ہے۔ (۱۳) اور جب تک میں اس خیمہ میں ہوں تمہیں یاد دلا دلا کر ابھارنا اپنے  اوپر واجب سمجھتا ہوں۔ (۱۴) کیونکہ ہمارے  آقا و مولا سیدنا عیسیٰ مسیح کے  بتانے  کے  موافق  مجھے  معلوم ہے  کہ میرے  خیمہ کے  گرائے  جانے  کا وقت آنے  والا ہے۔ (۱۵) پس میں ایسی کوشش کروں گا کہ میرے  انتقال کے  بعد تم ان باتوں کو ہمیشہ یاد رکھ سکو۔ 
(۱۶) کیونکہ جب ہم نے  تمہیں اپنے  آقا و مولا سیدنا عیسیٰ مسیح کی قدرت اور آمد سے  واقف کیا تھا تو دغا بازی کی گھڑی ہوئی کہانیوں کی پیروی نہیں کی تھی بلکہ خود اس کی عظمت کو دیکھا تھا۔ (۱۷)کہ انہوں نے  پروردگار سے  اس وقت عزت اور بزرگی پائی جب اس افضل بزرگی میں سے  انہیں یہ آواز آئی کہ  یہ میرا پیار ا ابن ہے  ، جس سے  میں خوش ہوں۔ (۱۸) اور جب ہم ان کے  ساتھ مقدس پہاڑ پر تھے  تو آسمان سے  یہی آواز آتی سنی۔ (۱۹)اور ہمارے  پاس انبیاء کرام کا وہ کلام ہے  جو زیادہ معتبر ٹھہرا اور تم اچھا کرتے  ہو جو یہ سمجھ کر اس پر غور کرتے  ہو کہ وہ ایک چراغ ہے  جو اندھیری جگہ میں روشنی بخشتا ہے  جب تک پونہ پھٹے  اور صبح کا ستارہ تمہارے  دلوں میں نہ چمکے۔ (۲۰) اور پہلے یہ جان لو کہ کلامِ مقدس کی کسی نبوت کی بات کی تاویل کسی کے  ذاتی اختیارپر موقوف نہیں۔ (۲۱) کیونکہ نبوت کی کوئی بات آدمی کی خواہش سے  کبھی نہیں ہوئی بلکہ آدمی روحِ پاک کی تحریک کے  سبب سے  پروردگار کی طرف سے  بولتے  تھے۔ 



رکوع ۲

	(۱) اور جس طرح اس امت میں جھوٹے  نبی بھی تھے  اسی طرح تم میں بھی جھوٹے  استاد ہوں گے  جو پوشیدہ طور پر ہلاک کرنے  والی بدعتیں  نکالیں گے  اور اس مالک کا انکار کریں گے  جس نے  انہیں  مول لیا تھا اور اپنے  آپ کو جلد  ہلاکت  میں ڈالیں گے۔ (۲) اور بہتیرے ان کی شہوت پرستی کی پیروی کریں گے  جن کے  سبب سے  راہ حق کی بدنامی ہو گی۔ (۳) اور وہ لالچ  سے  باتیں بنا کر  تم کو اپنے  نفع کا سبب ٹھہرائیں گے  اور جو قدیم سے  ان کی سزا کا حکم ہو چکا ہے  اس کے  آنے  میں کچھ دیر نہیں اور ان کی ہلاکت  سوتی نہیں۔ (۴)کیونکہ  جب پروردگار نے  گناہ کرنے  والے  فرشتوں کو نہ چھوڑا بلکہ جہنم میں بھیج کر  تاریک غاروں میں ڈال دیا تاکہ  عدالت کے  دن تک حراست میں رہیں۔ (۵)اور نہ پہلی دنیا کو چھوڑا بلکہ بے  دین دنیا پر طوفان بھیج کر سچائی کی تبلیغ کرنے  والے  حضرت نوح کو مع اور سات آدمیوں کے  بچا لیا۔ (۶)اور سدوم اور عمورہ کے  شہروں کو خاک سیاہ کر دیا اور انہیں ہلاکت کی سزا دی اور آئندہ زمانہ کے  بے  دینوں کے  لئے جائے عبرت بنا دیا۔ (۷)اور دیانتدار حضرت لوط کو جو بے  دینوں کے  ناپاک چال چلن سے  دق تھے  رہائی بخشی۔ (۸) (چنانچہ وہ دیانتدار ان میں رہ کر  ان کے  بے  شرع کاموں کو دیکھ دیکھ کر اور سن سن کر گویا ہر روز اپنے  سچے  دل کو شکنجہ  میں کھینچتے  تھے  )۔ (۹)آقا و مولا دین داروں کی آزمائش سے  نکال لینے  اور بد کاروں کو عدالت کے  دن تک سزا میں رکھنا جانتے  ہیں۔ (۱۰)خصوصاً  ان کو جو ناپاک خواہشوں سے  جسم کی پیروی کرتے  ہیں اور حکومت کو ناچیز جانتے  ہیں۔ وہ گستاخی اور خود داری ہیں اور عزت داروں پر لعن طعن کرنے  سے  نہیں ڈرتے۔ (۱۱) باوجود یکہ فرشتے  جو طاقت اور قدرت میں ان سے  بڑے  ہیں مولا کے  سامنے  ان پر لعن طعن کے  ساتھ نالش نہیں کرتے۔ (۱۲)لیکن یہ لوگ بے  عقل جانوروں کی مانند ہیں جو پکڑے  جانے  اور ہلاک ہونے  کے  لئے  حیوان مطلق پیدا ہوئے  ہیں۔ جن باتوں سے  ناواقف ہیں ان کے  بارے  میں اوروں پر لعن طعن کرتے  ہیں۔ اپنی خرابی  میں خود خراب کئے  جائیں گے۔ (۱۳)دوسروں کے  بُرا کرنے  کے  بدلے  ان ہی کا براہو گا۔ ان کو دن دہاڑے عیاشی کرنے  میں مزہ آتا ہے۔ یہ داغ اور عیب ہیں۔ جب تمہارے ساتھ کھاتے  پیتے  ہیں تو اپنی طرف سے  محبت کی ضیافت کر کے  عیش  و عشرت کرتے  ہیں۔ (۱۴) ان کی آنکھیں  جن میں زنا کار عورتیں  بسی ہوئی ہیں گناہ  سے  رک نہیں سکتیں  وہ بے  قیام  دلوں کو پھنساتے  ہیں۔ ان کا دل لالچ کا مشتاق ہے۔ وہ لعنت  کی اولاد ہیں۔ (۱۵) وہ سیدھی راہ چھوڑ کر  گمراہ ہو گئے  ہیں اور بعور کے  بیٹے  بلعام کی راہ پر ہو لئے  جس نے  بد یانتی کی مزدوری کو عزیز جانا۔ (۱۶)مگر اپنے  قصور پر یہ ملامت اٹھائی کہ ایک بے  زبان گدھی نے  آدمی کی طرح بول کر اس نبی کو دیوانگی سے  باز رکھا۔ (۱۷) وہ اندھے  کنویں ہیں اور ایسے  کہُر جسے  آندھی اڑاتی ہے۔ ان کے  لئے بے  حد تاریکی دھری ہے۔ (۱۸) وہ گھمنڈ کی بے  ہودہ باتیں بک بک کر شہوت پرستی کے  ذریعہ  سے  ان لوگوں کو جسمانی خواہشوں میں پھنساتے  ہیں جو گمراہوں میں سے  نکل ہی رہے  ہیں۔ (۱۹)وہ ان سے  تو آزادی کا وعدہ کرتے  ہیں اور آپ خرابی کے  غلام بنے  ہوئے  ہیں کیونکہ  جو شخص  جس سے  مغلوب ہے  وہ اس کا غلام ہے۔ (۲۰) اور جب وہ آقا و مولا سیدنا عیسیٰ مسیح کی پہچان کے  وسیلہ سے  دنیا کی آلودگی سے  چھوٹ کر پھر ان میں پھنسے  اور ان سے  مغلوب ہوئے  تو ان کا پچھلا حال پہلے  سے  بھی بد تر ہوا۔ (۲۱)کیونکہ سچائی کی راہ کا نہ جانا ان کے  لئے  اس سے  بہتر ہوتا کہ  اسے  جان کر  اس پاک حکم سے پھر  جاتے  جو انہیں  سونپا گیا تھا۔ (۲۲) ان پر یہ سچی مثل صادق آتی ہے  کہ کتاُ  اپنی قے  کی طرف رجوع کرتا ہے  اور نہلائی ہوئی سورنی دلدل  میں لوٹنے  کی طرف۔ 



رکوع ۳

	(۱) اے  عزیزو! اب میں تمہیں یہ دوسرا خط لکھتا ہوں اور یا د دہانی کے  طور پر  دونوں خطوں سے  تمہارے  صاف دلوں کو ابھارتا ہوں۔ (۲) کہ تم ان باتوں کو جو پاک انبیاء نے پیشتر کہیں اور آقا و مولا اور منجی سیدنا عیسیٰ مسیح کے  اس حکم کو دیا رکھو جو تمہارے  رسولوں کی معرفت آیا تھا۔ (۳) اور یہ پہلے  جان لو کہ اخیر دنوں میں ایسے  ہنسی ٹھٹھا کرنے  والے  آئیں گے  جو اپنی خواہشوں کے  موافق  چلیں گے۔ (۴)اور کہیں گے  کہ اس کے  آنے  کا وعدہ کہاں گیا ؟ کیونکہ جب سے  باپ دادا سوئے  ہیں اس وقت سے  اب تک سب کچھ  ویسا ہی جیسا خلقت کے  شروع سے  تھا۔ (۵)وہ تم جان بوجھ کر یہ بھول گئے  کہ پروردگار کے  کلام کے  ذریعہ سے  آسمان قدیم سے  موجود ہیں اور زمین پانی میں سے  بنی اور پانی میں قائم ہے۔ (۶)ان ہی کے  ذریعہ سے  اس زمانہ کی دنیا ڈوب کر ہلاک ہوئی۔ (۷)مگر اس وقت کے  آسمان اور زمین اسی کلام کے  ذریعہ سے  اس لئے  رکھے  ہیں کہ جلائے  جائیں اور وہ بے  دین آدمیوں کی عدالت اور ہلاکت کے  دن تک محفوظ رہیں گے۔ 
	(۸) اے  عزیزو! یہ خاص بات تم پر پوشیدہ نہ رہے  کہ آقا و مولا کے  نزدیک ایک دن ہزار برس کے  برابر ہے  اور ہزار برس ایک دن کے  برابر ہے۔ (۹) پروردگار اپنے  وعدہ میں دیر نہیں کرتے جیسی دیر بعض لوگ سمجھتے  ہیں بلکہ  تمہارے  بارے  میں  تحمل کرتے  ہیں  اس لئے  کہ  کسی کی ہلاکت نہیں چاہتے  بلکہ یہ چاہتے  ہیں کہ سب کی توبہ تک نوبت  پہنچے۔ (۱۰) لیکن پروردگار کا دن چور کی طرح آ جائے  گا اس دن آسمان بڑے  شور و غل کے  ساتھ برباد ہو جائیں گے  اور اجرام فلک حرارت کی شدت سے  پگھل جائیں گے  اور زمین اور اس پر کے  کام جل جائیں گے۔ (۱۱)جب یہ سب چیزیں  اس طرح پگھلنے  والی ہیں تو تمہیں پاک چال چلن اور دین داری میں کیسا کچھ ہونا چاہیے۔ اور خدا کے  اس دن کے  آنے  کا کیسا کچھ منتظر اور مشتاق رہنا چاہیے۔ جس کے  باعث آسمان آگ سے  پگھل جائیں گے  اور اجرام فلک حرارت  کی شدت سے  گل جائیں گے۔ (۱۳) لیکن اس کے  وعدہ کے  موافق  ہم نئے  آسمان اور نئی زمین کا انتظار کرتے  ہیں جن میں  سچائی بسی رہے  گی۔ 
	(۱۴) پس اے  عزیزو! چونکہ تم ان باتوں کے  منتظر ہو اس لئے  کہ سامنے  اطمینان  کی حالت  میں بے  داغ اور بے  عیب نکلنے  کی کوشش کرو۔ (۱۵) اور ہمارے مولا کے  تحمل کو نجات سمجھو۔ چنانچہ  ہمارے  پیارے  بھائی پولوس نے  بھی اس حکمت  کے  موافق  جو انہیں عنایت ہوئی تمہیں  یہی لکھتا ہے۔ (۱۶) اور اپنے  سب خطوں میں ان باتوں کا ذکر کیا ہے  جن میں بعض  باتیں ایسی ہیں جن کا سمجھنا مشکل ہے  اور جاہل اور بے  قیام لوگ ان کے  معنوں  کو بھی اور صحیفوں کی طرح کھینچ تان کر اپنے  لئے  ہلاکت  پیدا کرتے  ہیں۔ 
(۱۷) پس اے  عزیزو! چونکہ تم پہلے  سے  آگاہ ہو اس لئے  ہوشیار رہو تاکہ  بے  دینوں کی گمراہی کی طرف کھینچ کر اپنی مضبوطی  کو چھوڑ نہ دو۔ (۱۸) بلکہ ہمارے آقا و مولا سیدنا عیسیٰ مسیح کی مہربانی اور عرفان میں بڑھتے  جاؤ۔ انہی کی تمجید اب بھی ہو اور ابد تک ہوتی رہے۔ آمین۔ 


سیدنا عیسیٰ المسیح کی انجیل شریف
۲۷ پاروں  میں سے  ۲۴واں پارہ

رسولِ مقبول حضرتِ یحییٰ(یوحنا)  کا تبلیغی خط ِ اول




رکوع ۱: زندگی کا کلام

	(۱)اس زندگی کے  کلام کی بابت جو ابتدا سے  تھا اور جسے  ہم نے  سنا اور اپنی آنکھوں سے  دیکھا بلکہ غور سے  دیکھا اور اپنے  ہاتھوں سے  چھوا۔ (۲)(یہ زندگی ظاہر ہوئی اور ہم نے  اسے  دیکھا اور اس کی شہادت دیتے  ہیں اور اسی ہمیشہ کی زندگی کی تمہیں خبر دیتے  ہیں جو پروردگار کے  ساتھ تھی اور ہم پر ظاہر ہوئی )۔ (۳) جو کچھ ہم نے  دیکھا اور سنا ہے  تمہیں بھی اس کی خبر دیتے  ہیں تاکہ تم بھی ہمارے  شریک ہو اور ہماری شراکت  پروردگار کے  ساتھ اور اس کے  ابن سیدنا عیسیٰ مسیح کے  ساتھ ہے۔ (۴) اور یہ باتیں  ہم اس لئے  لکھتے  ہیں کہ ہماری خوشی پوری ہو جائے۔ 
پروردگارِ عالم نور ہیں 
	(۵) اس سے  سن کر جو پیغام ہم تمہیں دیتے  ہیں  وہ یہ ہے  کہ  پروردگارِ عالم نور ہیں اور ان میں ذرا بھی تاریکی  نہیں۔ (۶) اگر ہم کہیں کہ ہماری ان کے  ساتھ شراکت ہے  اور پھر تاریکی میں چلیں تو ہم جھوٹے  ہیں اور حق پر عمل نہیں کرتے۔ (۷) لیکن اگر ہم نور میں چلیں  جس طرح کہ وہ نور میں ہیں تو ہماری آپس میں  شراکت ہے  اور ان کے  ابن سیدنا عیسیٰ مسیح کا خون ہمیں  تمام گناہ سے  پاک کرتا ہے۔ (۸)اگر ہم کہیں کہ ہم بے  گناہ ہیں تو اپنے  آپ کو فریب دیتے  ہیں اور ہم میں سچائی نہیں۔ (۹) اگر اپنے  گناہوں کا اقرار کریں  تو وہ ہمارے  گناہوں کے  معاف کرنے  اور ہمیں ساری بے  دینی سے  پاک کرنے  میں سچے  اور عادل ہیں۔ (۱۰) اگر کہیں کہ ہم نے  گناہ نہیں کیا تو انہیں جھوٹا ٹھہراتے  ہیں اور ان کا کلام ہم میں نہیں ہے۔ 



رکوع ۲

	(۱) اے  میرے  بچو!یہ باتیں  میں تمہیں اس لئے  لکھتا ہوں کہ تم گناہ نہ کرو اور اگر کوئی گناہ کرے  تو پروردگار کے  پاس ہمارے  ایک مددگار موجود ہیں یعنی سیدنا عیسیٰ مسیح دیانتدار۔ (۲) اور وہی ہمارے  گناہوں کا کفارہ ہیں اور نہ صرف ہمارے  ہی گناہوں کا بلکہ تمام دنیا کے  گناہوں کا بھی (۳)اگر ہم ان کے  حکموں پر عمل کریں گے  تو اس سے  ہمیں معلوم ہو گا کہ ہم انہیں جان گئے  ہیں۔ (۴) جو کوئی  یہ کہتا ہے  کہ  میں اسے  جان گیا ہوں اور اس کے  حکموں پر عمل نہیں کرتا وہ جھوٹا ہے  اور اس میں سچائی نہیں۔ (۵) ہاں جو کوئی اس کے  کلام پر عمل کرے  اس میں یقیناً  پروردگار کی محبت کامل ہو گئی ہے۔ ہمیں اسی سے  معلوم ہوتا ہے  کہ ہم اس میں ہیں۔ (۶) جو کوئی یہ کہتا ہے  کہ  میں اس میں قائم ہوں تو چاہیے  کہ یہ بھی اسی طرح چلے  جس طرح وہ چلتے  تھے۔ 
نیا حکم 
	(۷)اے  عزیزو! میں تمہیں کوئی نیا حکم نہیں لکھتا بلکہ وہی پرانا حکم جو شروع سے  تمہیں ملا ہے۔ یہ پرانا حکم وہی کلام ہے  جو تم نے  سنا ہے۔ (۸) پھر تمہیں ایک نیا حکم لکھتا ہوں اور یہ بات اس پر اور تم پر صادق آتی ہے  کیونکہ تاریکی  مٹتی جاتی ہے  اور حقیقی نور چمکنا شروع ہو گیا ہے۔ (۹) جو کوئی یہ کہتا ہے  کہ  میں نور میں ہوں اور اپنے  بھائی سے  عداوت رکھتا ہے  وہ ابھی تک تاریکی ہی میں ہے۔ (۱۰) جو کوئی اپنے  بھائی سے  محبت کرتا ہے  وہ نور میں رہتا ہے  اور ٹھوکر نہیں کھائے  گا۔ (۱۱) لیکن جو اپنے  بھائی سے  عداوت  رکھتا ہے  وہ تاریکی میں ہے  اور تاریکی ہی میں چلتا ہے  اور یہ نہیں جانتا کہ کہاں جاتا ہے  کیونکہ تاریکی  نے  اس کی آنکھیں  اندھی کر دی ہیں۔ 
	(۱۲) اے  بچو! میں تمہیں  اس لئے  لکھتا ہوں کہ  کہ ان کے  نام میں تمہارے  گناہ معاف ہوئے۔ (۳)اے  بزرگو! میں تمہیں اس لئے  لکھتا ہوں کہ جو ابتدا سے  ہے  اسے  تم جان گئے  ہو۔ اے  جوانو! میں تمہیں اس لئے  لکھتا ہوں کہ تم اس شریر  پر غالب آ گئے  ہو۔ اے  لڑکو! میں نے  تمہیں  اس لئے  لکھا ہے  کہ  تم پروردگار کو جان گئے  ہو۔ (۱۴) اے  بزرگو ! میں نے  تمہیں  اس لئے  لکھا ہے  کہ  جو ابتدا سے  ہے  اس کو تم جان گئے  ہو۔ اے  جوانو! میں نے  تمہیں اس لئے  لکھا ہے  کہ  تم مضبوط ہو اور پروردگار کا کلام تم میں قائم رہتا ہے۔ اور تم اس شریر  پر غالب آ گئے  ہو۔ (۱۵) نہ دنیا سے  محبت کرو ان چیزوں سے  جو دنیا میں ہیں  جو کوئی دنیا سے  محبت کرتا ہے  اس میں پروردگار کی محبت نہیں۔ (۱۶)کیونکہ جو کچھ دنیا میں ہے  یعنی جسم کی خواہش اور آنکھوں کی خواہش اور زندگی کی شیخی وہ پروردگار کی طرف سے  نہیں بلکہ  دنیا کی طرف سے  ہے۔ (۱۷)دنیا اور اس کی خواہش  دونوں مٹتی جاتی ہیں لیکن جو پروردگار کی مرضی پرچلتا ہے  وہ ابد تک قائم رہے  گا۔ 
	(۱۸) اے  لڑکو! یہ اخیر وقت ہے  اور جیسا تم نے  سنا ہے  کہ مخالفِ مسیح آنے  والا ہے۔ اس کے  موافق  اب بھی بہت سے  مخالفِ مسیح پیدا ہو گئے  ہیں۔ اس سے  ہم جانتے  ہیں کہ یہ اخیر وقت ہے۔ (۱۹) وہ نکلتے  تو ہم ہی میں سے  مگر ہم میں سے  تھے  نہیں۔ اس لئے کہ اگر ہم میں سے  ہوتے  تو ہمارے  ساتھ رہتے  لیکن نکل اس لئے  گئے کہ یہ ظاہر ہو کہ  وہ سب ہم میں سے  نہیں ہیں۔ (۲۰) اور تم کو تو اس قدوس کی طرف سے  مسح کیا گیا ہے  اور تم سب کچھ جانتے  ہو۔ (۲۱) میں نے  تمہیں  اس لئے  نہیں لکھا کہ تم سچائی کو نہیں جانتے  بلکہ اس لئے  کہ تم اسے  جانتے  ہو اور اس لئے  کہ کوئی جھوٹ سچائی کی طرف سے  نہیں ہے۔ (۲۲) کون جھوٹا ہے  سوا اس کے  جو سیدنا عیسیٰ کے  مسیح ہونے  کا انکار کرتا ہے  ؟ مخالف مسیح وہی ہے  جو پروردگار اور ابن اللہ کا انکار کرتا ہے۔ (۲۳) جو کوئی ابن اللہ  کا انکار کرتا ہے  اس کے  پاس پروردگار بھی نہیں۔ جو ابن اللہ کا اقرار کرتا ہے  اس کے  پاس پروردگار بھی ہے۔ (۲۴) جو تم نے  شروع سے  سنا ہے  وہی تم میں قائم رہے۔ جو تم نے  شروع سے  سنا ہے  اگر وہ تم میں قائم رہے  تو تم بھی ابن اللہ اور اللہ و تبارک تعالیٰ میں قائم رہو گے۔ (۲۵) اور جس کا اس نے  ہم سے  وعدہ کیا وہ ہمیشہ کی زندگی ہے۔ (۲۶) میں نے  یہ باتیں  تمہیں ان کی بابت لکھی ہیں جو تمہیں فریب دیتے  ہیں (۲۷) اور تمہارا  وہ مسح جو اس کی طرف سے  کیا گیا تم میں قائم رہتا ہے  اور تم اس کے  محتاج نہیں کہ کوئی  تمہیں سکھائے  بلکہ جس طرح وہ مسح جو اس کی طرف سے  کیا گیا تمہیں  سب باتیں سکھاتا ہے  اور سچا ہے  اور جھوٹا نہیں اور جس طرح  اس نے  تمہیں  سکھایا اسی طرح  تم اس میں قائم رہتے  ہو۔ (۲۸) غرض اے  بچو! اس میں قائم رہو تاکہ  جب وہ ظاہر ہوئیں  تو ہمیں دلیری ہو اور ہم ان کے  آنے  پر ان کے  سامنے شرمندہ نہ ہوں۔ (۲۹) اگر تم جانتے  ہو کہ وہ سچے  ہیں تو یہ بھی جانتے  ہو کہ جو کوئی سچائی کے  کام کرتا ہے  وہ ان سے  پیدا ہوا ہے۔ 



رکوع ۳
	(۱)دیکھو پروردگارِ عالم نے  ہم سے  کیسی محبت کی ہے  کہ ہم نے  پروردگار کے  فرزند کہلائے  اور ہم ہیں بھی۔ دنیا ہمیں اس لئے  نہیں جانتی کہ اس نے  انہیں بھی نہیں جانا۔ (۲)عزیزو! ہم اس وقت  پروردگار کے  فرزند ہیں اور ابھی تک یہ ظاہر نہیں ہوا کہ ہم کیا کچھ ہوں گے۔ اتنا جانتے  ہیں کہ جب وہ ظاہر ہونگے  تو ہم بھی ان کی مانند ہوں گے  کیونکہ ان کو ویسا ہی دیکھیں گے  جیسا وہ ہیں۔ (۳) اور جو کوئی  ان سے یہ امید رکھتا ہے  اپنے  آپ کو ویسا ہی پاک کرتا ہے  جیسے  وہ پاک ہیں۔ (۴)جو کوئی گناہ کرتا ہے  وہ شرع کی مخالفت  کرتا ہے  اور گناہ شر کی مخالفت ہی ہے۔ (۵) اور تم جانتے  ہو کہ وہ اس لئے  ظاہر ہوئے  تھے  کہ گناہوں کو اٹھا لے  جائیں اور ان کی ذات میں گناہ نہیں۔ (۶)جو کوئی  ان میں قائم رہتا ہے  وہ گناہ نہیں کرتا۔ جو کوئی گناہ کرتا ہے  نہ اس نے  انہیں دیکھا اور نہ جانا ہے۔ (۷)اے  بچو! کسی کے  فریب میں نہ آنا۔ جو سچائی کے  کام کرتا ہے  وہی ان کی طرح سچا ہے۔ (۸) جو شخص گناہ کرتا ہے  وہ ابلیس مردود سے  ہے  کیونکہ  ابلیس شروع ہی سے  گناہ کرتا رہا ہے۔ ابن اللہ اسی لئے  ظاہر ہوئے  تھے  کہ ابلیس مردود کے  کاموں کو مٹائیں۔ (۹) جو کوئی پروردگار سے  پیدا ہوا ہے  وہ گناہ نہیں کرتا کیونکہ  ان کا تخم اس میں رہتا ہے  بلکہ وہ گناہ کر ہی نہیں سکتاکیونکہ  پروردگار سے  پیدا ہوا ہے۔ (۱۰) اسی سے  پروردگارِ عالم کے  فرزند اور ابلیس کے  فرزند ظاہر ہوتے  ہیں۔ جو کوئی دیانتداری کے  کام نہیں کرتا وہ پروردگار سے  نہیں اور وہ بھی جو اپنے  بھائی سے  محبت نہیں رکھتا۔ 
ایک دوسرے  سے  محبت 
(۱۱) کیونکہ جو پیغام تم نے  شروع سے  سنا وہ یہ ہے  کہ ہم ایک دوسرے  سے  محبت کریں۔ (۱۲)اور قائن کی مانند نہ بنیں جو اس شریر سے  تھا اور جس نے  اپنے  بھائی کو قتل کیا اور اس نے  کس واسطے  اسے  قتل کیا؟ اس واسطے  کہ اس کے  کام بُرے  تھے  اور اس کے  بھائی  کے  کام سچائی کے  تھے۔ 
	(۱۳)اے  دینی بھائیو! اگر دنیا تم سے  عداوت رکھتی ہے  تو تعجب نہ کرو۔ (۱۴) ہم جانتے  ہیں کہ موت سے  نکل کر زندگی میں داخل ہو گئے  کیونکہ ہم بھائیوں سے  محبت کرتے  ہیں۔ جو محبت نہیں کرتا وہ موت کی حالت میں رہتا ہے۔ (۱۵) جو کوئی اپنے  بھائی سے  عداوت رکھتا ہے  وہ خونی ہے  اور تم جانتے  ہو کہ کسی خونی میں ہمیشہ کی زندگی موجود نہیں رہتی۔ (۱۶) ہم نے  محبت  کو اسی سے  جانا ہے  کہ انہوں نے  ہمارے  واسطے  اپنی جان دے  دی اور ہم پر بھی بھائیو کے  واسطے  جان دینا فرض  ہے۔ (۱۷)جس کسی کے  پاس دنیا کا مال ہو اور وہ اپنے  بھائی کو محتاج دیکھ کر رحم کرنے  میں دریغ کرے  تو اس میں پروردگار کی محبت کیونکر قائم رہ سکتی ہے  ؟ (۱۸) اے  بچو! ہم کلام اور زبان ہی سے  نہیں بلکہ کام اور سچائی کے  ذریعہ سے  محبت کریں۔ 
(۱۹) اس سے  ہم جانیں گے  کہ حق کے  ہیں اور جس بات میں ہمارا دل ہمیں الزام دے  گا اس کے  بارے  میں ہم اس کے  حضور اپنی دل جمعی کریں گے۔ (۲۰) کیونکہ پروردگار ہمارے  دل سے  بڑے  ہیں اور سب کچھ جانتے  ہیں۔ (۲۱)اے  عزیز! جب ہمارا دل ہمیں الزام نہیں دیتا تو ہمیں پروردگار کے  سامنے دلیری ہو جاتی ہے۔ (۲۲)اور جو  کچھ ہم مانگتے  ہیں وہ ہمیں  ان کی طرف سے  ملتا ہے  کیونکہ ہم انکے  حکموں پر عمل کرتے  ہیں اور جو کچھ وہ پسند کرتے  ہیں اسے  بجا لاتے  ہیں۔ (۲۳) اور ان کا حکم یہ ہے  کہ  ہم ابن اللہ سیدنا عیسیٰ مسیح کے  نام پر  ایمان لائیں اور جیسا انہوں نے  ہمیں حکم دیا اس کے  موافق آپس میں محبت کریں۔ (۲۴) اور جو ان کے  حکموں پر عمل کرتا ہے  وہ ان میں اور یہ اس میں قائم رہتے  ہیں اور اسی سے  یعنی اس روح سے  جو انہوں نے  ہمیں عطا فرمائی ہے  ہم جانتے  ہیں کہ  وہ ہم میں قائم رہتے  ہیں۔ 


رکوع ۴

	(۱) اے  عزیزو! ہر ایک روح کا یقین نہ کرو بلکہ روحوں کو آزماؤ کہ وہ پروردگار کی طرف سے  ہیں یا نہیں کیونکہ  بہت سے جھوٹے نبی دنیا میں نکل کھڑے  ہوئے  ہیں۔ (۲)پروردگار کے  ر وح کو تم اس طرح پہچان سکتے  ہو کہ جو کوئی روح اقرار کرے  کہ سیدنا عیسیٰ مسیح مجسم ہو کر آئے  ہیں وہ پروردگار کی طرف سے  ہیں (۳) اور جو کوئی روح سیدنا عیسیٰ کا اقرار نہ کرے  وہ پروردگار کی طرف سے  نہیں اور یہی مخالف مسیح کی روح ہے  جس کی خبر تم سن چکے  ہو کہ وہ آنے  والی ہے  بلکہ اب بھی دنیا میں موجود ہے۔ (۴) اے  بچو! تم پروردگار سے  ہو اور ان پر غالب آ گئے  ہو کیونکہ جو تم میں ہے  وہ اس سے  بڑا ہے  جو دنیا میں ہے۔ (۵) وہ دنیا سے  ہیں۔ اس واسطے  دنیا کی سی کہتے  ہیں اور دنیا ان کی سنتی ہے۔ (۶) ہم پروردگار سے  ہیں۔ جو پروردگار کو جانتا ہے  وہ ہماری سنتا ہے۔ جو پروردگار سے  نہیں وہ ہماری نہیں سنتا۔ اسی سے  ہم حق کی روح اور گمراہی کی روح کو پہچان لیتے  ہیں۔ 
پروردگارِ عالم محبت ہیں 
	(۷)اے  عزیزو! آؤ ہم ایک دوسرے  سے  محبت کریں  کیونکہ محبت  پروردگار کی طرف سے  ہے  اور جو کوئی  محبت کرتا ہے  وہ پروردگار سے  پیدا ہوا ہے  اور پروردگارِ عالم کو جانتا ہے۔ (۸) جو محبت نہیں کرتا وہ پروردگار کو نہیں جانتا کیونکہ پروردگار محبت ہیں۔ (۹)جو محبت  پروردگار کو ہم سے  ہے  وہ اس سے  ظاہر ہوئی کہ پروردگار نے  اپنے  اکلوتے  اِبن کو دنیا میں بھیجا ہے  تاکہ ہم ان کے  سبب سے  زندہ رہیں۔ (۱۰) محبت اس میں نہیں کہ ہم نے  پروردگار سے  محبت کی بلکہ اس میں ہے  کہ انہوں نے  ہم سے  محبت کی اور ہمارے  گناہوں کے  کفارہ کے  لئے اپنے  اِبن کو بھیجا۔ (۱۱) اے  عزیزو! جب پروردگار نے  ہم سے  ایسی محبت کی تو ہم پر بھی ایک دوسرے  سے  محبت کرنا فرض ہے۔ (۱۲) پروردگار کو کبھی کسی نے  نہیں دیکھا۔ اگر ہم ایک دوسرے  سے  محبت کرتے  ہیں تو پروردگار ہم میں قیام کرتے  ہیں اور ان کی محبت  ہمارے  دل میں کامل ہو گئی ہے۔ (۱۳) چونکہ  انہوں نے  اپنے  روح میں سے  ہمیں دیا ہے  اس سے  ہم جانتے  ہیں کہ  ہم ان میں قائم رہتے  ہیں اور وہ ہم میں۔ (۱۴) اور ہم نے  دیکھ لیا ہے  اور شہادت دیتے  ہیں کہ پروردگار نے  ابن اللہ کو دنیا کا منجی کر کے  بھیجا ہے۔ (۱۵) جو کوئی اقرار کرتا ہے  کہ سیدنا عیسیٰ ابن اللہ ہیں اللہ و تبارک تعالیٰ اس میں قیام کرتے  ہیں اور وہ پاک پروردگار میں۔ (۱۶) جو محبت پروردگار کو ہم سے  ہے  اس کو ہم جان گئے  اور ہمیں اس کا یقین ہے۔ پروردگار محبت ہیں اور جو محبت  میں قائم رہتا ہے  وہ پروردگارِ عالم میں قائم رہتا ہے  اور پروردگار اس میں قائم رہتے  ہیں۔ (۱۷) اسی سبب سے محبت  ہم میں کامل ہو گئی ہے  تاکہ ہمیں  عدالت کے  دن دلیری ہو کیونکہ  جیسے  وہ ہیں  ویسے  ہی دنیا میں ہم بھی ہیں۔ (۱۸)محبت میں خوف نہیں ہوتا بلکہ کامل محبت خوف دور کر دیتی ہے  کیونکہ خوف سے  عذاب ہوتا ہے  اور کوئی خوف کرنے  والا محبت میں کامل نہیں ہوا۔ (۱۹) ہم اس لئے  محبت کرتے  ہیں  کہ پہلے  انہوں نے  ہم سے  محبت کی۔ (۲۰) اگر کوئی کہے  کہ میں پروردگار سے محبت کرتا ہوں اور وہ اپنے  بھائی  سے  عداوت کرے  تو جھوٹا ہے  کیونکہ جو اپنے  بھائی سے  جسے  اس نے  دیکھا ہے  محبت نہیں کرتا وہ پروردگار سے  بھی جسے  اس نے  نہیں دیکھا محبت نہیں کر سکتا۔ (۲۱)اور ہم کو ان کی طرف سے  یہ حکم ملا ہے  کہ جو کوئی پروردگار عالم سے  محبت کرتا ہے  وہ اپنے  بھائی سے  بھی محبت کرے۔ 



رکوع ۵

	(۱) جس کا یہ ایمان ہے  کہ سیدنا عیسیٰ ہی مسیح ہیں وہ پروردگار سے  پیدا ہوا ہے  اور جو کوئی والد سے  محبت کرتا ہے  وہ اس کی اولاد سے  بھی محبت کرتا ہے۔ (۲) جب ہم پروردگار سے  محبت کرتے  اور ان کے  حکموں پر عمل کرتے  ہیں تو اس سے  معلوم ہو جاتا ہے  کہ پروردگار  کے  فرزندوں سے  بھی محبت کرتے  ہیں۔ (۳)اور پروردگار کی محبت یہ ہے  کہ  ہم ان کے  حکموں پر عمل کریں اور ان کے  حکم سخت نہیں۔ (۴) جو کوئی  پروردگار سے  پیدا ہوا ہے  وہ دنیا پر غالب آتا ہے  اور وہ غلبہ جس سے  دنیا مغلوب ہوئی ہے  ہمارا ایمان ہے۔ (۵)دنیا کا مغلوب کرنے  والا کون ہے  سوا اس شخص کے  جس کا یہ ایمان ہے  کہ سیدنا عیسیٰ مسیح ابن اللہ ہیں ؟
(۶)یہی ہے  وہ جو پانی اور خون کے  وسیلہ سے  آئے  تھے  یعنی سیدنا عیسیٰ مسیح وہ نہ فقط پانی کے  وسیلہ سے  بلکہ پانی اور خون دونوں کے  وسیلہ سے  آئے  تھے۔ (۷) اور جو گواہی دیتا ہے  وہ روح ہے  کیونکہ  روح سچائی ہے۔ (۸) اور گواہی دینے  والے  تین ہیں۔ روح اور پانی اور خون اور یہ تینوں  ایک ہی بات پر متفق ہیں۔ (۹) جب ہم آدمیوں  کی شہادت قبول کر لیتے  ہیں تو پروردگار کی شہادت  تو اس سے  بڑھ کر ہے  اور پروردگار کی شہادت  یہ ہے  کہ  انہوں نے  اپنے  اِبن اللہ  کے  حق میں شہادت دی ہے۔ (۱۰) جو اِبن اللہ پر ایمان رکھتا ہے  وہ اپنے  آپ میں  شہادت رکھتا ہے۔ جس نے  اللہ و تبارک تعالیٰ کا یقین نہیں کیا اس نے اسے  جھوٹا ٹھہرایا کیونکہ  وہ اس شہادت پر جو پروردگار نے  اپنے  اِبن اللہ کے  حق میں دی ہے  ایمان نہیں لایا۔ (۱۱)اور وہ شہادت یہ ہے  کہ  پروردگار نے  ہمیں ہمیشہ کی زندگی عطا فرمائی اور یہ زندگی  ان کے  اِبن میں ہے۔ (۱۲) جس کے  پاس ابن اللہ ہیں اس کے  پاس زندگی ہے  اور جس کے  پاس ابن اللہ نہیں اس کے  پاس زندگی بھی نہیں۔ 
پروردگار کے  ساتھ ہمیشہ کی زندگی
	(۱۳) میں نے  تم کو جو ابن اللہ کے  نام پر ایمان لائے  ہو یہ باتیں اس لئے  لکھیں کہ تمہیں معلوم ہو کہ ہمیشہ کی زندگی رکھتے  ہو۔ (۱۴) اور ہمیں  جوان کے  سامنے  دلیری ہے  اس کا سبب یہ ہے  کہ  اگر ان کی رضا کے  موافق کچھ مانگتے  ہیں تو وہ ہماری سنتے  ہیں۔ (۱۵)اور جب ہم جانتے  ہیں کہ  جو کچھ ہم مانگتے  ہیں وہ ہماری سنتے  ہیں تو یہ بھی جانتے  ہیں کہ  جو کچھ ہم نے  ان سے  مانگا ہے  وہ پایا ہے۔ (۱۶)اگر کوئی اپنے  بھائی  کو ایسا گناہ کرتے  دیکھے  جس کا نتیجہ  موت نہ ہو تو دعا کرے۔ پروردگار اس کے  وسیلہ سے  زندگی عطا فرمائیں گے۔ ان ہی کو  جنہوں نے ایسا گناہ نہیں کیا جس کا نتیجہ  موت ہو۔ گناہ ایسا بھی ہے  جس کا نتیجہ  موت ہے۔ اس کی بابت  دعا کرنے  کو میں نہیں کہتا۔ (۱۷)ہے  تو ہر طرح کی بد دیانتی گناہ مگر ایسا گناہ بھی ہے  جس کا نتیجہ موت  نہیں۔ 
	(۱۸) ہم جانتے  ہیں کہ  جو کوئی پروردگار سے  پیدا ہوا ہے  وہ گناہ  نہیں کرتا بلکہ اس کی حفاظت  وہ کرتا ہے  پروردگار سے  پیدا ہوا اور وہ شریر اسے  چھونے  نہیں پاتا۔ (۱۹) ہم جانتے  ہیں کہ  ہم پروردگار سے  ہیں اور ساری دنیا اس شریر  کے  قبضہ میں پڑی ہوئی ہے۔ (۲۰)اور یہ بھی جانتے  ہیں کہ  اِبن اللہ آ گئے  ہیں اور انہوں نے ہمیں یہ سمجھ بخشی ہے  تاکہ ان کو جو حقیقی ہیں جانیں اور ہم اس میں جو حقیقی ہیں یعنی ان کے  اِبن سیدنا عیسیٰ مسیح  میں ہیں۔ حقیقی پروردگار اور ہمیشہ کی زندگی یہی ہے۔ (۲۱) اے  بچو اپنے  آپ کو بتوُں سے  بچائے  رکھو۔ 





سیدنا عیسیٰ المسیح کی انجیل شریف
۲۷ پاروں  میں سے  ۲۴واں پارہ

رسولِ مقبول حضرتِ یحییٰ (یوحنا)  کا تبلیغی خطِ دوم




رکوع ۱

	(۱)مجھ بزرگ کی طرف سے  اس برگزیدہ بی بی اور اس کے  فرزندوں کے  نام جن سے  میں اس سچائی کے  سبب سے  سچی محبت کرتا ہوں جو ہم میں قائم رہتی ہے  اور ابد تک ہمارے  ساتھ رہے  گی۔ (۲)اور صرف میں ہی نہیں بلکہ وہ سب بھی محبت  کرتے ہیں جو حق سے  واقف ہیں۔ (۳)پروردگارِ عالم اور ابن اللہ کی طرف سے  مہربانی اور رحم اور اطمینان، سچائی اور محبت سمیت ہمارے  شامل حال  رہیں گے۔ 
سچائی اور محبت 
	(۴)میں بہت خوش ہوا کہ میں نے  تمہارے  بعض لڑکوں کو اس حکم کے  مطابق جو ہمیں پروردگار کی طرف سے  ملا تھا حقیقت میں چلتے  ہوئے  پایا۔ (۵)اب اے  بی بی  میں تمہیں  کوئی نیا حکم نہیں بلکہ وہی جو شروع سے  ہمارے  پاس ہے  لکھتا اور تم سے  منت کر کے کہتا ہوں کہ آؤ ہم ایک دوسرے  سے  محبت رکھیں۔ (۶)اور محبت یہ ہے  کہ  ہم ان کے  حکموں پر چلیں۔ یہ وہی حکم ہے  جو تم نے  شروع سے  سنا ہے  کہ  تمہیں اس پر چلنا چاہیے۔ (۷) کیونکہ بہت سے  ایسے  گمراہ کرنے  والے  دنیا میں نکل کھڑے  ہوئے  ہیں جو سیدنا عیسیٰ مسیح کے مجسم ہو کر آنے  کا اقرار نہیں کرتے۔ گمراہ کرنے  والا اور مخالف مسیح یہی ہے۔ (۸) اپنی بابت  خبر دار رہو تاکہ  جو محنت ہم نے  کی ہے  وہ تمہارے سبب سے  ضائع نہ ہو جائے  بلکہ تم کو پورا اجر ملے۔ (۹) جو کوئی آگے  بڑھ جاتا ہے  اور سیدنا مسیح کی تعلیم پر قائم نہیں رہتا اس کے  پاس  پروردگار نہیں۔ جو اس تعلیم پر قائم رہتا ہے اس کے  پاس پروردگار بھی اور ابن اللہ بھی۔ (۱۰) اگر کوئی تمہارے  پاس آئے  اور یہ تعلیم نہ دے  تو اسے  گھر میں آنے  دو اور نہ سلام کرو۔ (۱۱)کیونکہ جو کوئی  ایسے  شخص کو سلام کرتا ہے  وہ اس کے  بُرے  کاموں میں شریک ہوتا ہے۔ 
	(۱۲) مجھے  بہت سی باتیں  تم کو لکھنا ہے  مگر کاغذ اور سیاہی سے  لکھنا نہیں  چاہتا بلکہ  تمہارے  پاس آنے  اور روبرو بات چیت کرنے  کی امید رکھتا ہوں تاکہ تمہاری خوشی کامل ہو۔ (۱۳) تمہاری برگزیدہ بہن کے  لڑکے تمہیں سلام کہتے  ہیں۔ 



سیدنا عیسیٰ المسیح کی انجیل شریف

۲۷ پاروں  میں سے  ۲۵واں پارہ

رسولِ مقبول حضرتِ یحییٰ(یوحنا)  کا تبلیغی خطِ سوم




رکوع ۱

	(۱)مجھ بزرگ کی طرف سے  اس پیارے  گیس کے  نام جس سے  میں سچی محبت کرتا ہوں۔ (۲)اے  پیارے  ! میں یہ دعا کرتا ہوں کہ جس طرح تم روحانی ترقی کر رہے  ہو اسی طرح  سب باتوں میں ترقی کرو اور تندرست رہو۔ (۳)کیونکہ جب بھائیوں نے  آ کر تمہاری اس سچائی  کی شہادت دی جس پر تم حقیقت میں چلتے  ہو تو میں نہایت خوش ہوا۔ (۴) میرے  لئے  اس سے  بڑھ کر اور کوئی خوشی نہیں کہ  میں اپنے  فرزندوں کو حق پر چلتے  ہوئے  سنوں۔ 
	(۵)اے  پیارے  ! جو کچھ تم ان بھائیوں کے  ساتھ کرتے  ہو جو پردیسی بھی ہیں وہ دیانت سے  کرتا ہے۔ (۶)انہوں نے جماعت کے  سامنے  تمہاری محبت کی شہادت دی تھی۔ اگر تم انہیں اس طرح روانہ کرو گے  جس طرح پروردگار کے  لوگوں کو مناسب ہے  تو اچھا کرو گے۔ (۷) کیونکہ وہ اس نام کی خاطر نکلے  ہیں اور مشرکین سے  کچھ نہیں لیتے۔ (۸)پس ایسوں کی خاطر داری کرنا ہم پر فرض ہے  تاکہ ہم بھی حق کی تائید میں ان کے  ہم خدمت ہوں۔ 
	(۹) میں نے  جماعت کو کچھ لکھا تھا مگر دیترفیس جو ان میں بڑا بننا چاہتا ہے ہمیں قبول نہیں کرتا۔ (۱۰) پس جب میں آؤں گا تو اس کے  کاموں کو جو وہ کر رہا ہے  یاد دلاؤں گا کہ ہمارے  حق میں بُری باتیں  بکتا ہے  اور ان پر قناعت  نہ کر کے  خود بھی بھائیوں کو قبول نہیں کرتا اور جو قبول کرنا چاہتے  ہیں ان کو بھی منع کرتا ہے  اور جماعت سے  نکال دیتا ہے۔ (۱۱) اے  پیارے  ! بدی کی نہیں بلکہ نیکی کی پیروی کرو۔ نیکی کرنے  والا پروردگار سے  ہے۔ بدی کرنے  والے  نے  پروردگار کو نہیں دیکھا۔ (۱۲)دیمیترس کے  بارے  میں سب نے  اور خود حق نے  بھی  شہادت دی اور ہم بھی شہادت دیتے  ہیں اور تم جانتے  ہو کہ ہماری شہادت سچی ہے۔ 
	(۱۳) مجھے  لکھنا تو تم کو بہت کچھ تھا مگر سیاہی اور قلم سے  تمہیں لکھنا نہیں چاہتا۔ (۱۴) بلکہ تم سے  جلد ملنے کی امید رکھتا ہوں اس وقت ہم روبرو  د ابھارادّ دئ                                                                                                                  بات چیت کریں گے۔ تمہیں اطمینان حاصل ہوتا رہے۔ یہاں کے  دوست تمہیں سلام کہتے  ہیں۔ تم وہاں کے  دوستوں سے  نام بہ نام سلام کہو۔ 





سیدنا عیسیٰ المسیح کی انجیل شریف
۲۷ پاروں  میں سے  ۲۶واں پارہ

رسولِ مقبول حضرتِ یہوداہ  کا تبلیغی خط 





رکوع ۱

	(۱)یہوداہ کی طرف سے  جو سیدنا عیسیٰ مسیح کا بندہ اور حضرت یعقوب کا بھائی ہے  ان بلائے  ہوؤں کے  نام جو پروردگار میں عزیز اور سیدنا عیسیٰ مسیح کے  لئے  محفوظ ہیں۔ (۲)رحم اور اطمینان اور محبت تم کو زیادہ حاصل ہوتی رہے۔ 
	(۳) اے  پیارو! جس وقت میں تم کو اس نجات کی بابت لکھنے  میں کمال کوشش کر رہا تھا جس میں ہم سب شریک ہیں تو میں نے  تمہیں یہ نصیحت لکھنا ضرور جانا کہ  تم اس ایمان کے  واسطے  جانفشانی کرو جو مومنین کو ایک ہی بار سونپا گیا تھا۔ (۴) کیونکہ بعض ایسے  شخص چپکے  سے  ہم میں آملے  ہیں جن کی اس سزا کا ذکر قدیم زمانہ میں پیشتر سے  لکھا گیا تھا۔ یہ بے  دین ہیں اور ہمارے  پروردگار کی مہربانی  کو شہوت پرستی سے  بدل ڈالتے  ہیں اور ہمارے  واحِد مالک اور آقا و مولا سیدنا عیسیٰ مسیح کا انکار کرتے  ہیں۔ 
	(۵) پس اگرچہ تم سب باتیں ایک بار جان چکے  ہو تو بھی یہ بات تمہیں  یاد دلانا چاہتا ہوں کہ پروردگار نے  ایک امت کو ملکِ مصر میں سے  چھڑانے  کے  بعد انہیں ہلاک کیا جو ایمان نہ لائے۔ (۶) اور جن فرشتوں، روزِ عظیم کی عدالت تک رکھا ہے۔ (۷) اسی طرح سدوم اور عمورہ اور ان کے  آس پاس کے  شہر جو ان کی طرح حرام کاری میں پڑ گئے  اور غیر جسم کی طرف راغب ہوئے  ہمیشہ کی آگ کی سزا میں گرفتار  ہو کر جائ عبرت  ٹھہرے  ہیں۔ (۸) تو بھی یہ لوگ اپنے  وہموں میں مبتلا ہو کر ان کی طرح جسم کو ناپاک کرتے  اور حکومت کو  ناچیز جانتے  اور عزت داروں پر لعن طعن کرتے  ہیں۔ (۹) لیکن مقرب فرشتہ میکائیل نے  حضرت موسیٰ کی لاش کی بابت ابلیس سے  بحث و تکرار کرتے  وقت لعن طعن کے  ساتھ اس پر نالش کرنے  کی جرات نہ کی بلکہ یہ کہا کہ پروردگار تجھے  ملامت کریں۔ (۱۰)مگر یہ جن باتوں کو نہیں جانتے ان پر لعن طعن  کرتے  ہیں اور جن کو بے  عقل جانوروں کی طرح طبعی  طور پر جانتے  ہیں ان میں اپنے آپ کو خراب کرتے  ہیں۔ (۱۱)ان پر افسوس ! کہ یہ قائن کی راہ پر چلے  اور مزدوری کے  لئے  بڑی حرص سے  بلعام کی سی گمراہی  اختیار کی اور قورح کی طرح  مخالفت کر کے  ہلاک ہوئے  ہیں۔ (۱۲) یہ تمہاری  محبت  کی ضیافتوں میں تمہارے  ساتھ کھاتے  پیتے  وقت  گو دریا  کی پوشیدہ چٹانیں ہیں۔ یہ بے  دھڑک اپنا پیٹ  بھرنے  والے چروا ہے  ہیں۔ یہ بے  پانی کے  بادل ہیں جنہیں  ہوائیں  اڑا لے  جاتی ہیں۔ یہ پت جھڑ کے بے  پھل درخت ہیں جو دونوں طرح سے  مردہ اور جڑ سے  اکھڑے  ہوئے  ہیں۔ (۱۳)یہ سمندر کی پر جوش موجیں ہیں جو اپنی بے  شرمی کے  جھاگ اچھالتی ہیں۔ یہ وہ آوارہ گرد ستارے ہیں جن کے  لئے ابد تک بے  حد تاریکی، دھری ہے۔ (۱۴) ان کے  بارے  میں  حضرت حنوک(ادریس) نے  بھی جو حضرت آدم سے  ساتویں پشت میں تھے  یہ پیشین گوئی کی تھی کہ دیکھو پروردگار اپنے  لاکھوں مقدسوں کے  ساتھ آئیں۔ (۱۵) تاکہ سب  آدمیوں کا انصاف کریں اور سب بے  دینوں کو ان کی بے  دینی کے  ان سب کاموں کے  سبب سے  جو انہوں نے  بے  دینی سے  کئے  ہیں اور ان سب سخت  باتوں کے  سبب سے  جو بے  دین گنہگاروں نے  اس کی مخالفت میں کہی  ہیں قصور وار ٹھہرائے۔ (۱۶) یہ بڑبڑانے  والے  شکایت  کرنے  والے  ہیں اور اپنی خواہشوں کے  موافق چلتے  ہیں اور اپنے  منہ سے  بڑے  بول بولتے  ہیں اور نفع کے  لئے  لوگوں کی رواداری کرتے  ہیں۔ 
	(۱۷)لیکن اے  پیارو ! ان باتوں کو یاد رکھو جو ہمارے  آقا و مولا سیدنا عیسیٰ مسیح کے  رسول پہلے  کہہ چکے  ہیں۔ (۱۸) وہ تم سے  کہا کرتے  تھے کہ اخیر زمانہ میں ایسے  ٹھٹھا کرنے  والے  ہوں گے  جو اپنی بے  دینی کی خواہشوں کے  موافق چلیں گے۔ (۱۹) یہ وہ آدمی ہیں جو تفرقے ڈالتے  ہیں اور نفسانی ہیں اور روح سے  بے  بہرہ۔ (۲۰) مگر تم اے  پیارو! اپنے  پاک ترین ایمان میں اپنی ترقی  کر کے  اور روحِ پاک  میں دعا کر کے۔ (۲۱) اپنے  آپ کو پروردگارِ عالم کی محبت  میں قائم رکھو اور ہمیشہ کی زندگی کے  لئے  ہمارے آقا و مولاسیدنا عیسیٰ مسیح کی رحمت کے  منتظر رہو۔ (۲۲) اور بعض لوگوں پر جو شک میں ہیں  رحم کرو۔ (۲۳) اور بعض کو جھپٹ  کر آگ میں سے  نکالو اور بعض پر خوف کھا کر رحم کرو بلکہ اس پوشاک سے  بھی نفرت کرو جو جسم کے  سبب سے  داغی ہو گئی ہو۔ 
کلماتِ برکت
	(۲۴) اب جو تم کو ٹھوکر کھانے  سے  بچا سکتے  ہیں اور اپنے  پُر س عظمت حضور میں کمال خوشی کے  ساتھ بے  عیب کر کے  کھڑا کر سکتے  ہیں۔ (۲۵) اس خدائے واحد کا جو ہمارے  منجی ہیں بزرگی اور عظمت اور سلطنت اور اختیار ہمارے  آقا و مولا سیدنا عیسیٰ مسیح  کے  وسیلہ سے  جیسا ازل سے  ہے  اب بھی ہو اور ابد آلاباد رہے۔ آمین۔ 



سیدنا عیسیٰ المسیح کی انجیل شریف
۲۷ پاروں  میں سے  آخری اور ۲۷ واں پارہ

رسولِ مقبول حضرتِ یوحنا عارف  کا مکاشفہ 




رکوع ۱

	(۱)سیدنا عیسیٰ مسیح کا مکاشفہ جو انہیں پروردگار کی طرف سے  اس لئے  ہوا کہ اپنے  بندوں، کو وہ باتیں دکھائے  جن کا جلد ہونا ضرور ہے  اور انہوں نے  اپنے  فرشتہ  کو بھیج کر اس کی معرفت انہیں اپنے  بندہ یوحنا پر ظاہر کیا۔ (۲)جس نے  پروردگار کے  کلام اور سیدنا عیسیٰ مسیح کی شہادت کی یعنی ان سب چیزوں کو جو اس نے  دیکھی تھیں شہادت دی۔ (۳) اس نبوت کی کتاب کا پڑھنے  والا اور اس کے  سننے  والے  اور جو کچھ اس میں لکھا ہے  اس پر عمل کرنے  والے  قابلِ ستائش ہیں کیونکہ  وقت نزدیک ہے۔ 
سات جماعتوں کوسلام
	(۴) یوحنا کی جانب سے  ان سات جماعتوں کے  نام جو آسیہ میں ہیں۔ اس کی طرف سے  جو ہے  اور جو تھا اور جو آنے  والا ہے  اور ان سات روحوں کی طرف سے  جو اس کے  تخت  کے  سامنے ہیں۔ (۵)سیدنا عیسیٰ مسیح کی طرف سے  سچا گواہ اور مُردوں میں سے  جی اٹھنے  والوں میں پہلوٹھا اور دنیا کے  بادشاہوں پر حاکم ہے  تمہیں فضل اور اطمینان حاصل ہوتا رہے۔ جو ہم سے  محبت محبت رکھتے  ہیں اور جنہوں نے  اپنے  خون کے  وسیلہ سے  ہم کو گناہوں سے  رہائی بخشی۔ (۶) اور ہم کو  ایک بادشاہی، بھی اور اپنے  پروردگار اور باپ کے  لئے  امام بھی بنا دیا۔ ان کی بزرگی اور سلطنت  ابدالآباد رہے۔ آمین۔ (۷) دیکھو وہ بادلوں کے  ساتھ آنے  والا ہے  اور ہر ایک آنکھ اسے  دیکھے  گی اور جنہوں نے اسے  چھیدا  تھا وہ بھی دیکھیں گے  اور زمین پر کے  سب قبیلے ان کے  سبب سے  چھاتی پیٹیں گے۔ بیشک۔ آمین۔ 
	(۸)۔ خداوند خدا جو ہے  اور جو تھا اور جو آنے  والا ہے  یعنی قادرِ مطلق فرماتا ہے  کہ میں الفا اور اومیگا ہوں۔ (الفا اور اومیگا کا مطلب اول اور آخر )۔ 
	(۹)میں یوحنا جو تمہارا بھائی اور سیدنا عیسیٰ مسیح کی مصیبت اور بادشاہی اور صبر میں تمہارا شریک ہوں پروردگار کے  کلام اور سیدنا عیسیٰ مسیح کی نسبت  شہادت دینے  کے  باعث  اس ٹاپو میں تھا جو پتمس  کہلاتا ہے۔ (۱۰) کہ مولا کے  دن روح میں آ گیا اور اپنے  پیچھے نرسنگے  کی سی یہ ایک بڑی آواز سنی۔ (۱۱)کہ جو کچھ تم  دیکھتے ہو اس کو کتاب میں لکھ کر ساتوں جماعتوں کے  پاس بھیج دو یعنی افسس، اور سمرنہ اور پرگمن اور تھواتیرہ اور سردیس اور فلدلفیہ اور لودیکیہ میں۔ (۱۲) میں نے  اس آواز دینے  والے  کو دیکھنے  کے  لئے  منہ پھیرا جس نے  مجھ سے  کہا تھا اور پھر کرسونے  کے  سات چراغدان دیکھے۔ 
(۱۳) اور ان چراغدانوں کے  بیچ میں آدم زاد سا ایک شخص دیکھا جو پاؤں تک کا جامہ پہنے  اور سونے  کا سینہ بند ( یعنی شاہی فرد ہونے  کی علامت ) سینہ پر باندھے  ہوئے  تھا۔ (۱۴) اس کا سر اور بال سفید اُون بلکہ برف  کی مانند سفید تھے  اور اس کی آنکھیں  آگ کے  شعلہ کی مانند تھیں۔ (۱۵) اور اس کے  پاؤں اس خالص  پیتل کے  سے  تھے  جو بھٹی  میں تپایا گیا ہو اور اس کی آواز  زور کے  پانی کی سی تھی۔ (۱۶) اور اس کے  دہنے ہاتھ میں سات ستارے  تھے  اور اس کے  منہ  میں سے  ایک  دودھاری تیز تلوار نکلتی تھی اور اس کا چہرہ  ایسا چمکتا تھا جیسے  تیزی  کے  وقت آفتاب۔ (۱۷) جب میں نے  انہیں دیکھا تو ان کے  پاؤں میں مردہ سا گر پڑا اور انہوں نے یہ کہہ کر مجھ پر اپنا دہنا ہاتھ  رکھا کہ خوف  نہ کرو، میں اول اور آخر۔ (۱۸) اور زندہ ہوں، میں مرگیا تھا اور دیکھو ابدالاآباد زندہ رہوں گا اور موت اور عالم ارواح کی کنجیاں میرے  پاس ہیں۔ (۱۹) پس جو باتیں  تم نے  دیکھیں اور جو ہیں اور جو ان کے  بعد ہونے  والی ہیں ان سب کو لکھ لو۔ (۲۰) یعنی ان سات ستاروں کا راز جنہیں تم نے  میرے  دہنے  ہاتھ میں دیکھا تھا اور ان سونے  کے  سات چراغ دانوں کا۔ وہ سات ستارے  تو سات جماعتوں  کے  فرشتے  ہیں اور وہ سات  چراغ دان جماعتیں ہیں۔ 


رکوع ۲: افسس کی جماعت کو پیغام 	

(۱)افسس کی جماعت کے  فرشتہ کو یہ لکھو کہ 
	جو اپنے  دہنے  ہاتھ میں ستارے  لئے  ہوئے  ہے  اور سونے  کے  ساتوں چراغ دانوں میں پھرتا ہے  وہ یہ فرماتا ہے  کہ۔ (۲) میں تمہارے  کام اور تمہاری مشقت اور تمہارا صبر تو جانتا ہوں اور یہ بھی کہ تم بدوں کو دیکھ نہیں سکتے  اور جو اپنے  آ پ کو رسول کہتے  ہیں اور ہیں  نہیں تم نے ان کو آزما کر جھوٹا پایا۔ (۳) اور تم صبر کرتے  ہو اور میرے  نام کی خاطر  مصیبت اٹھاتے  اٹھاتے  تھکے  نہیں۔ (۴) مگر مجھ کو تم سے یہ شکایت ہے  کہ تم نے اپنی پہلی سے  محبت چھوڑ دی۔ (۵) پس خیال کرو کہ تم کہاں سے  گرے  ہو اور توبہ کر کے  پہلے  کی طرح کام کرو اور اگر تم توبہ نہ کرو گے  تو میں تمہارے  پاس آ کر  تمہارے  چراغ دان کو اس کی جگہ سے  ہٹا دوں گا۔ (۶) البتہ تم میں یہ بات تو ہے  کہ   تم نیکلیوں کے  کاموں سے  نفرت رکھتے  ہو جن سے  میں بھی نفرت رکھتا ہوں۔ (۷) جس کے  کان ہوں وہ سنے  کہ روح جماعتوں سے  کیا فرماتا ہے۔ جو غالب آئے  میں اسے  زندگی کے  درخت میں سے  جو پروردگارِ عالم  کے  فردوس میں ہے  پھل کھانے  کو دوں گا۔ 
سمرنہ کی جماعت کو پیغام 
	(۸) اور سمرنہ کی جماعت کے  فرشتہ کو یہ لکھو کہ 
	جو اول و آخر ہے  اور جو مرگیا تھا اور زندہ ہوا وہ یہ فرماتا ہے  کہ۔ (۹) میں تمہاری مصیبت اور غریبی کو جانتا ہوں (مگر تم دولت مند ہو)جو اپنے  آپ کو یہودی کہتے  ہیں اور ہیں نہیں  بلکہ شیطان کی جماعت ہیں  ان کے  لعن طعن  کو بھی جانتا ہوں۔ (۱۰) جو دکھ تمہیں سہنے  ہوں گے ان سے  خوف نہ کرو، دیکھو ابلیس تم میں سے  بعض کو قید میں ڈالنے  کو ہے  تاکہ تمہاری آزمائش ہو اور دس دن تک مصیبت اٹھاؤ گے۔ جان دینے  تک بھی وفادار رہو تو میں تمہیں زندگی کا تاج دوں گا۔ (۱۱)جس کے  کان ہوں وہ سنے  کہ روح پاک جماعتوں سے  کیا فرماتا ہے۔ جو غالب آئے  اس کو دوسری موت سے  نقصان نہ پہنچے  گا۔ 



  چپرِگمن کی جماعت کو پیغام
	(۱۲) اور پرگمن کی جماعت کے  فرشتہ کو یہ لکھو کہ 
	جس کے  پاس دودھاری تیز تلوار ہے  وہ فرماتا ہے  کہ۔ (۱۳) میں یہ تو جانتا ہوں کہ تم شیطان کی تخت گاہ میں سکونت رکھتے  ہو اور میرے نام پر قائم رہتے  ہو اور جن دنوں میں میرا وفادار شہید انتپاس تم میں اس جگہ قتل ہوا تھا جہاں شیطان رہتا ہے  ان دنوں میں بھی تم نے  مجھ پر ایمان رکھنے  سے  انکار نہیں کیا۔ (۱۴) لیکن مجھے  چند باتوں کی تم سے  شکایت ہے۔ ا س لئے  کہ  تمہارے  ہاں بعض لوگ بلعام کی تعلیم ماننے  والے  ہیں جس نے  بلق کو بنی اسرائیل  کے  سامنے  ٹھوکر کھلانے  والی چیز  رکھنے  کی تعلیم دی یعنی یہ کہ وہ بتوں کی قربانیاں کھائیں اور حرام کاری کریں۔ (۱۵) چنانچہ تمہارے  ہاں بھی بعض لوگ اسی طرح نیکلیوں کی تعلیم کے  ماننے  والے  ہیں۔ (۱۶) پس توبہ کرو۔ نہیں تومیں تمہارے  پاس جلد آ کر اپنے  منہ کی تلوار سے  ان کے  ساتھ  لڑوں گا۔ (۱۷) جس کے  کان ہوں وہ سنے  کہ روحِ پاک جماعتوں سے  کیا فرماتا ہے۔ جو غالب آئے  میں اسے  پوشیدہ من میں سے  دوں گا اور ایک سفید  پتھر دوں گا۔ اس پتھر پر ایک نیا نام لکھا ہوا ہو گا جسے  اس کے  پانے  والے  کے  سوا کوئی  نہ جانے  گا۔ 
تھواتیرہ کی جماعت کو پیغام
	(۱۸)اور تھواتیرہ کی جماعت کے  فرشتہ کو یہ لکھ کہ 
	ابن اللہ جس کی آنکھیں آگ کے  شعلہ کی مانند اور پاؤں خالص پیتل کی مانند ہیں یہ فرماتا ہے  کہ۔ (۱۹) میں تمہارے  کاموں اور محبت اور ایمان اور خدمت اور صبر کو تو جانتا ہوں اور یہ بھی کہ تمہارے  پچھلے  کام پہلے  کاموں سے  زیادہ ہیں۔ (۲۰) پر مجھے  تم سے  یہ شکایت ہے  کہ تم نے اس عورت ایزبل کو رہنے  دیا ہے  جو اپنے  آپ کو نبیہ کہتی ہے  اور میرے  بندوں کو حرام کاری کرنے  اور بُتوں کی قربانیاں  کھانے  کی تعلیم  دے  کر گمراہ کرتی ہے۔ (۲۱) میں نے  اس کو توبہ کرنے  کی مہلت دی مگر وہ اپنی حرام کاری سے  توبہ کرنا نہیں چاہتی۔ (۲۲) دیکھو میں اس کو بستر پر ڈالتا ہوں اور جو اس کے  ساتھ زنا کرتے  ہیں اگراس کے  سے  کاموں سے  توبہ نہ کریں تو ان کو بڑی  مصیبت  میں پھنساتا ہوں۔ (۲۳) اور اس کے  فرزندوں کو جان سے  ماروں گا اور سب جماعتوں کو معلوم ہو گا کہ گردوں اور دلوں کا جانچنے  والا میں ہی ہوں اور میں تم میں سے  ہر ایک کو اس کے  کاموں کے  موافق بدلہ دوں گا۔ (۲۴) مگر تم تھواتیرہ  کے  باقی لوگوں سے  جو اس تعلیم کو نہیں مانتے  اور ان باتوں سے  جنہیں لوگ شیطان کی گہری باتیں کہتے  ہیں ناواقف ہو یہ کہتا ہوں کہ  تم پر اور بوجھ نہ ڈالوں گا۔ (۲۵) البتہ جو تمہارے پاس ہے  میرے  آنے  تک اس کو تھامے  رہو۔ (۲۶) جو غالب آئے  اور جو میرے  کاموں کے  موافق  آخر تک عمل کرے  میں اسے  قوموں پر اختیار دوں گا۔ (۲۷) اور وہ لوہے  کے  عصا سے  ان پر حکومت کرے  گا۔ جس طرح کہ کمہار کے  برتن چکنا چور ہو جاتے  ہیں چنانچہ  میں نے  بھی ایسا اختیار  اپنے  باپ سے  پایا ہے۔ (۲۸) اور میں اسے  صبح کا ستارہ دوں گا۔ (۲۹) جس کے  کان ہوں وہ سنے  کہ روحِ پاک  جماعتوں سے  کیا فرماتا ہے۔ 



رکوع ۳: سردیس کی جماعت کو پیغام

	(۱) اور سردیس کی جماعت کے  فرشتہ کو یہ لکھو کہ 
	جس کے  پاس پروردگار کی سات روحیں اور سات ستارے  ہیں وہ یہ فرماتا ہے  کہ  میں تمہارے  کاموں کو  جانتا ہوں کہ تم زندہ کہلاتے  ہو اور ہو مردہ۔ (۲) جاگتے  رہو اور ان چیزوں کو جو باقی ہیں اور جو مٹنے  کو تھیں  مضبوط  کرو کیونکہ  میں نے  تمہارے کسی کام کو اپنے  خدا کے  نزدیک  پورا نہیں پایا۔ (۳) پس یاد کرو کہ تم نے  کس طرح تعلیم پائی اور سنی تھی اور اس پر قائم رہو اور توبہ کرو اور اگر تم جاگتے  نہ رہو گے تو میں چور کی طرح آ جاؤں گا اور تمہیں ہرگز معلوم  نہ ہو گا کہ کس وقت تم پر آ پڑوں گا۔ (۴)البتہ  سردیس میں تمہارے  ہاں تھوڑے  سے  ایسے  شخص ہیں جنہوں نے اپنی پوشاک آلودہ نہیں کی۔ وہ سفید پوشاک پہنے  ہوئے  میرے  ساتھ سیر کریں گے  کیونکہ وہ اس لائق ہیں۔ (۵) جو غالب آئے  اسے  اسی طرح سفید پوشاک پہنائی جائے  گی اور میں اس کا نام کتابِ حیات  سے  ہرگز نہ کاٹوں گا بلکہ اپنے  باپ اور اس کے  فرشتوں  کے  سامنے  اس کے  نام کا اقرار کروں گا۔ (۶)جس کے  کان ہوں وہ سنے  کہ روحِ پاک جماعتوں سے  کیا فرماتا ہے۔ 
فلدلفیہ کی جماعت  کو پیغام
	(۷) اور فلدلفیہ کی جماعت  کے  فرشتہ کو یہ لکھو کہ 
جو قدوس اور برحق ہے  اور داؤد کی کنجی رکھتا ہے  جس کے  کھولے  ہوئے  کو کوئی بند نہیں کرتا اور بند کئے  ہوئے  کو کوئی کھولتا نہیں  وہ یہ فرماتا ہے  کہ۔ (۸) میں تمہارے  کاموں کو جانتا ہوں (دیکھو میں نے  تمہارے سامنے ایک دروازہ  کھول رکھا ہے۔ کوئی اسے  بند نہیں کر سکتا)کہ تم میں تھوڑا سا زور ہے  اور تم نے  میرے کلام پر عمل  کیا ہے  اور میرے نام کا انکار نہیں کیا۔ (۹)دیکھو میں شیطان کے  ان جماعت  والوں کو تمہارے  قابو میں کر دوں  گا جو اپنے  آپ کو یہودی کہتے  ہیں اور ہیں نہیں بلکہ جھوٹ بولتے  ہیں۔ دیکھو میں ایسا کروں گا کہ وہ آ کر  تمہارے پاؤں میں سجدہ کریں گے  اور جانیں گے  کہ مجھے  تم سے  محبت ہے۔ (۱۰) چوں کہ تم نے  میرے  صبر کے  کلام پر  عمل کیا ہے  اس لئے  میں بھی آزمائش کے  اس وقت تمہاری حفاظت کروں گا جو زمین کے  رہنے  والوں کے  آزمانے  کے  لئے  تمام دنیا پر آنے  والا ہے۔ (۱۱) میں جلد آنے  والا ہوں۔ جو کچھ تمہارے  پاس ہے  اسے  تھامے  رو تاکہ  کوئی تمہارا  تاج نہ چھین لے۔ (۱۲) جو غالب آئے  میں اسے  اپنے  خدا کے  مقدس میں ایک  ستون بناؤں گا۔ وہ پھر کبھی  باہر نہ نکلے  گا اور میں اپنے  خدا کا نام اور اپنے  خدا کے  شہریعنی اس نئے  یروشلیم کا نام جو  میرے  خدا کے  پاس سے  آسمان سے  اترنے  والا ہے  اور اپنا نیا نام اس پر لکھوں گا۔ (۱۳) جس کے  کان ہوں وہ سنے  کہ روح ِ پاک جماعتوں سے  کیا فرماتا ہے۔ 
لودیکیہ کی جماعت کو پیغام
	(۱۴) اور لودیکیہ کی جماعت کے  فرشتہ کو یہ لکھو کہ 
	جو آمین اور سچا اور برحق گواہ اور خدا کی خلقت کا مبدا ہے  وہ یہ فرماتا ہے  کہ (۱۵) میں تمہارے  کاموں کو جانتا ہوں کہ نہ تو سرد ہو نہ گرم، کاش کہ تم سرد یا گرم ہوتے۔ (۱۶)پس چوں کہ  تم نہ تو گرم ہو نہ سرد بلکہ نیم گرم ہو اس لئے  میں تمہیں  اپنے  منہ سے  نکال پھینکنے  کو ہوں۔ (۱۷) اور چونکہ  تم کہتے  ہو کہ میں دولت مند ہوں اور مالدار بن گیا ہوں اور کسی چیز کا محتاج نہیں اور یہ نہیں جانتا کہ  تم کمبخت اور خوار غریب اور اندھے  اور ننگے  ہو۔ (۱۸) اس لئے  میں تمہیں صلاح دیتا ہوں کہ مجھ سے  آگ میں تپایا ہوا سونا خرید لو تاکہ  دولت مند ہو جاؤ اور سفید پوشاک  لو تاکہ اسے  پہن کر ننگے  پن کو ظاہر ہونے  کی شرمندگی نہ اٹھاؤ اور آنکھوں میں لگانے  کے  لئے  سرمہ  لو تاکہ تم بینا ہو جاؤ۔ (۱۹)میں جن جن کو عزیز رکھتا ہوں  ان سب کو ملامت اور تنبیہ کرتا ہوں۔ پس سر گرم اور توبہ کرو۔ (۲۰) دیکھو میں دروازہ پر کھڑا ہوا کھٹکھٹاتا ہوں۔ اگر کوئی میری آواز سن کر دروازہ کھولے  گا تو میں اس کے  پاس اندر جا کر  ا سکے  ساتھ کھانا کھاؤں گا اور وہ میرے  ساتھ۔ (۲۱) جو غالب آئے  میں  اسے  اپنے ساتھ اپنے  تخت  پر بٹھاؤں گا۔ جس طرح میں غالب آ کر  اپنے  باپ کے  ساتھ اس کے  تخت پر بیٹھ گیا۔ (۲۲) جس کے  کان ہوں وہ سنے  کہ رو حِ پاک جماعتوں سے  کیا فرماتا ہے۔ 


رکوع ۴: آسمان میں پرستش 

	(۱)ان باتوں کے  بعد جو میں نے  نگاہ کی تو دیکھتا ہوں کہ آسمان میں ایک دروازہ کھلا ہوا ہے  اور جس کو میں نے  پیشتر نرسنگے  کی سی آواز  سے  اپنے  ساتھ باتیں کرتے  سنا تھا وہی فرماتے ہیں  کہ یہاں اوپر آ جاؤ۔ میں تمہیں  وہ باتیں  دکھاؤں گا جن کا ان باتوں کے  بعد ہونا ضرور ہے۔ (۲) فوراً میں وجد میں آ گیا اور کیا دیکھتا ہوں کہ آسمان پر ایک تخت  رکھا ہے  اور اس تخت  پر کوئی بیٹھا ہے۔ (۳) اور جو اس پر بیٹھا ہے وہ سنگِ یشب اور عقیق  سا معلوم ہوتا ہے  اور اس تخت  کے  گرد زمرد کی سی ایک دھنک  معلوم ہوتی ہے۔ (۴) اور اس تخت  کے  گرد چوبیس  تخت ہیں اور ان تختوں  پرچوبیس  بزرگ سفید  پوشاک پہنے  ہوئے بیٹھے  ہیں اور ان کے  سروں پر سونے  کے  تاج ہیں۔ (۵) اور اس تخت  میں سے  بجلیاں اور آوازیں اور گرجیں  پیدا ہوتی ہیں اور اس تخت  کے  سامنے آگے  کے  سات چراغ جل رہے  ہیں۔ یہ خدا  کی سات روحیں ہیں۔ (۶) اور اس تخت  کے  سامنے گویا شیشہ  کا سمندر بلور کی مانند ہے  اور تخت  کے  بیچ  میں اور تخت کے  گرد اگرد  چار جاندار  ہیں جن کے  آگے  پیچھے آنکھیں  ہی آنکھیں ہیں۔ (۷)پہلا جان دار  ببر کی مانند ہے  اور دوسر جان دار بچھڑے  کی مانند اور تیسرے  جان دار کا چہرہ انسان کا سا ہے  اور چوتھا جان دار اڑتے  ہوئے  عقاب کی مانند ہے۔ (۸) اور ان چاروں  جان داروں کے  چھ چھ پر ہیں اور چاروں  طرف اور اندر آنکھیں  ہی آنکھیں  ہیں اور رات دن بغیر آرام لئے  یہ کہتے  رہتے  ہیں کہ  قدوس، قدوس، قدوس  خداوند خداِ قادر مطلق  جو تھا اور جو ہے  اور جو آنے  والا ہے۔ (۹) اور جب وہ جان دار اس کی تمجید اور عزت اور شکر گزاری کریں گے  جو تخت پر بیٹھا ہے  اور ابدالاآباد زندہ رہے  گا۔ 
(۱۰) تو وہ چوبیس بزرگ اس کے  سامنے  جو تخت پر بیٹھا ہے  گر پڑیں گے  اور اس کو سجدہ کریں گے  جو ابدالاآباد  زندہ رہے  گا اور اپنے  تاج  یہ کہتے  ہوئے  اس تخت کے  سامنے ڈال دیں گے  کہ۔ (۱۱) اے  ہمارے  مولا اور خدا آپ ہی تمجید اور عزت اور قدرت کے  لائق ہیں کیونکہ  آپ ہی نے  سب چیزیں پیدا کیں اور آپ ہی کی مرضی سے  تھیں اور پیدا ہوئیں۔ 



رکوع ۵: طومار اور برہ 

	(۱) اور جو تخت  پر بیٹھا تھا میں نے  اس کے  دہنے  ہاتھ میں ایک کتاب  دیکھی جو اندر سے  اور باہر سے  لکھی ہوئی تھی اور اسے  سات مہریں لگا کر بند کیا گیا تھا۔ (۲) پھر میں نے  ایک زور آور فرشتہ کو بلند آواز سے  یہ تبلیغ کرتے  دیکھا کہ  کون اس کتاب کو کھولنے  اور اس کی مہر  میں توڑنے کے  لائق ہے  ؟(۳) اور کوئی شخص  آسمان پر یا زمین پر یا زمین کے  نیچے اس کتاب کو کھولنے یا اس پر نظر  کرنے  کے  قابل نہ نکلا۔ (۴) اور میں اس بات پر زار زار  رونے  لگا کہ کوئی  اس کتاب کو کھولنے یا اس پر نظر  کرنے  کے  لائق  نہ نکلا۔ (۵)تب  ان بزرگوں میں سے  ایک  نے  مجھ سے  کہا کہ مت رو دیکھو یہوداہ کے  قبیلہ کا وہ ببر جو داؤد کی اصل ہے  اس کتاب اور اس کی ساتوں مہروں کو کھولنے کے  لئے  غالب آیا۔ (۶) اور میں  نے  اس تخت اور چاروں جانداروں اور ان بزرگوں کے  بیچ میں گویا ذبح کیا ہوا ایک برہ کھڑا دیکھا اس کے  سات سینگ اور سات آنکھیں تھیں۔ یہ خدا کی ساتوں روحیں ہیں جو تمام  روئ زمین پر بھیجی گئی ہیں۔ (۷)انہوں  نے  آ کر تخت پر بیٹھے  ہوئے کے  دہنے  ہاتھ  سے  اس کتاب کو لے  لیا۔ (۸)جب انہوں نے  کتاب لے  لی تو وہ چاروں جان دار اور چوبیس بزرگ اس برہ کے  سامنے  گر پڑے  اور ہر ایک کے  ہاتھ میں بربط اور عود سے  بھرے  ہوئے سونے  کے  پیالے  تھے۔ یہ مقدسوں کی دعائیں ہیں۔ (۹) اور وہ یہ نیا گیت  گانے  لگے کہ آپ ہی اس کتاب کو لینے  اور اس کی مہریں کھولنے  کے  لائق ہیں کیونکہ  آپ نے  ذبح ہو کر اپنے  خون سے  ہر ایک قبیلہ اور اہل زبان اور امت اور قوم میں سے  خدا کے  واسطے  لوگوں کو خرید لیا۔ (۱۰) اور ان کو ہمارے  خدا کے  لئے  ایک بادشاہی، اور کاہن، بنا دیا اور وہ زمین پر بادشاہی  کرتے  ہیں۔ (۱۱) اور جب میں نے  نگاہ کی تو اس تخت اور ان جان داروں اور بزرگوں کے  گرد اگرد  بہت سے  فرشتوں کی آواز سنی جن کا شمار لاکھوں اور کروڑوں تھا۔ (۱۲) اور وہ بلند آواز  سے  کہتے  تھے  کہ ذبح کیا ہوا برہ ہی قدرت اور دولت اور حکمت اور طاقت اور عزت اور تمجید اور حمد کے  لائق ہے۔ (۱۳)پھر میں نے  آسمان اور زمین اور زمین کے  نیچے  کی اور سمندر کی سب مخلوقات  کو یعنی سب چیزوں کو جو ان میں ہیں یہ کہتے  سنا کہ جو تخت  پر بیٹھا ہے  اس کی اور برہ کی حمد اور عزت اور تمجید اور سلطنت  ابدالاآباد رہے۔ (۱۴) اور چاروں جانداروں نے  آمین کہا اور بزرگوں نے  گر کر سجدہ کیا۔ 



رکوع ۶: مہریں 

	(۱) پھر میں نے  دیکھا کہ برہ نے  ان سات مہروں میں سے  ایک کو کھولا اور ان چاروں جان داروں میں سے  ایک کی گرج کی سی یہ آواز سنی کہ آ۔ (۲) اور میں نے  نگاہ کی تو کیا دیکھتا ہوں کہ ایک سفید گھوڑا ہے  اور اس کا سوار کمان لئے  ہوئے  ہے۔ اسے  ایک  تاج دیا گیا اور وہ فتح  کرتا ہوا نکلا تاکہ اور بھی فتح کرے۔ 
	(۳) اور جب اس نے  دوسری مہر کھولی تو میں نے  دوسرے  جان دار کو یہ کہتے  سنا کہ آ۔ (۴)پھر ایک اور گھوڑا نکلا جس کا رنگ  لال تھا۔ اس کے  سوار کو یہ اختیار دیا گیا کہ زمین پر سے  صلح اٹھا لے  تاکہ لوگ ایک دوسرے  کو قتل کریں اور اسے  ایک بڑی تلوار دی گئی۔ 
	(۵)اور جب اس نے  تیسری  مہر کھولی تو میں نے  تیسرے  جاندار کو یہ کہتے  ہوئے  سنا کہ آ اور میں نے  نگاہ کی تو کیا دیکھتا ہوں کہ ایک کالا گھوڑا ہے  اور اس کے  سوار کے  ہاتھ میں ایک ترازو ہے۔ (۶) اور میں نے  گویا ان چاروں جان داروں کے  بیچ میں سے  یہ آواز  آتی سنی کہ گیہوں دینار کے  سیر بھر اور جو دینار کے  تین سیر اور تیل اور مے  کا نقصان نہ کرو
	(۷)اور جب اس نے  چوتھی مہر کھولی تو میں نے  چوتھے  جاندار کو یہ کہتے  سنا کہ آ۔ (۸)اور میں نے  نگاہ کی تو دیکھتا ہوں کہ  ایک زردسا گھوڑا ہے  اور اس کے  سوار کا نام موت ہے  اور عالم ارواح اس کے  پیچھے  پیچھے ہے  اور ان کو چوتھائی  زمین پر یہ اختیار دیا گیا کہ تلوار اور کال اور وبا اور زمین کے  درندوں سے  لوگوں کو ہلاک کریں۔ 
	(۹) اور جب اس نے  پانچویں  مہر کھولی تو میں نے  قربان گاہ کے  نیچے ان کی روحیں دیکھیں جو پروردگار کے  کلام کے  سبب سے  اور گواہی پر قائم رہنے  کے  باعث مارے  گئے  تھے۔ (۱۰) اور وہ بڑی  آواز سے چلا کر  بولیں کہ اے  مالک ! اے  قدوس وبرحق  ! آپ کب  تک انصاف  نہ کریں گے  اور زمین کے  رہنے  والوں سے ہمارے  خون کا بدلہ نہ لیں گے  ؟ (۱۱) اور ان میں سے  ہر ایک  کو سفید  جامہ دیا گیا اور ان سے  کہا گیا کہ اور تھوڑی مدت آرام  کرو جب تک کہ تمہارے ہم خدمت اور بھائیوں کا بھی شمار پورا نہ ہولے  جو تمہاری طرح قتل  ہونے  والے  ہیں۔ 
	(۱۲)اور جب اس نے  چھٹی مہر کھولی تو میں نے  دیکھا کہ ایک بڑا بھونچال آیا اور سورج کمل کی مانند  کالا اور سارا چاند خون  سا ہو گیا۔ (۱۳) اور آسمان کے  ستارے  اس طرح زمین پر گر پڑے  جس طرح زور کی  آندھی سے  ہل کر انجیر کے  درخت میں سے  کچے پھل گر پڑتے  ہیں۔ (۱۴) اور آسمان اس طرح سرک گیا جس طرح مکتوب لپیٹنے  سے  سرک جاتا ہے  اور ہر ایک پہاڑ اور ٹاپو اپنی جگہ سے  ٹل گیا۔ (۱۵) اور زمین کے  بادشاہ اور امیر اور فوجی  سردار اور مال دار اور زور آور اور تمام غلام اور آزاد  پہاڑوں کے  غاروں اور چٹانوں  میں جا چھپے۔ (۱۶) اور پہاڑوں اور چٹانوں سے  کہنے  لگے  کہ ہم پر گر پڑ و اور ہمیں  اس کی نظر سے  جو تخت  پر بیٹھا ہوا ہے  اور برہ کے  غضب سے  چھپالو۔ (۱۷)کیونکہ ان کے  غضب کا زورِ عظیم آ پہنچا۔ اب کون ٹھہرسکتا ہے  ؟ 



رکوع ۷: ایک لاکھ چوالیس ہزار بنی اسرائیل 

	(۱)اس کے  بعد میں نے  زمین کے  چاروں کونوں پر چار فرشتے  کھڑے  دیکھے۔ وہ زمین کی چاروں ہواؤں کو تھامے  ہوئے  تھے  تاکہ زمین یا سمندر  یا کسی درخت  پر ہوا نہ چلے۔ (۲)پھر  میں نے  ایک اور فرشتہ کو زندہ خدا کی مہر لئے  ہوئے  مشرق سے  اوپر کی طرف آتے  دیکھا۔ اس نے ان چاروں فرشتوں سے  جنہیں اور سمندر کو ضرر پہنچانے  کا اختیار دیا گیا تھا  بلند آواز سے  پکار کر کہا۔ (۳) کہ جب تک ہم اپنے  خدا کے  بندوں کے  ماتھے  پر مہر  نہ کر لیں زمین اور سمندر اور درختوں کو ضرر نہ پہنچانا۔ (۴) اور جن پر مہر کی گئی میں نے  ان کا شمار  سنا کہ  بنی اسرائیل  کے  سب قبیلوں میں سے  ایک لاکھ چوالیس ہزار پر مہر کی گئی۔ 
	(۵) یہوداہ کے  قبیلہ میں سے  بارہ ہزار پر مہر کی گئی۔ 
	روبن کے  قبیلہ میں سے  بارہ ہزار پر 
	جد کے  قبیلہ میں سے  بارہ ہزار پر۔ 
	(۶) آشر کے  قبیلہ میں سے  بارہ ہزار پر 
	نفتالی کے  قبیلہ میں سے  بارہ ہزار پر۔ 
	منسی کے  قبیلہ میں سے  بارہ ہزار پر۔ 
	(۷)شمعون کے  قبیلہ میں سے  بارہ ہزار پر۔ 
	لاوی کے  قبیلہ میں سے  بارہ ہزار پر 
	اشکار کے  قبیلہ میں سے  بارہ ہزار پر۔ 
	(۸) زبولون کے  قبیلہ میں سے  بارہ ہزار پر۔ 
	یوسف کے  قبیلہ میں سے  بارہ ہزار پر۔ 
	بنیمین کے  قبیلہ میں سے  بارہ ہزار پر مہر کی گئی۔ 
بڑی بھیڑ
(۹)ان باتوں  کے  بعد جو میں نے  نگاہ کی تو کیا دیکھتا ہوں کہ ہر ایک قوم اور قبیلہ اور امت اور اہل زبان کی ایک ایسی بڑی  بھیڑ جسے  کوئی شمار  نہیں کر سکتا سفید جامے  پہنے  اور کھجور کی ڈالیاں اپنے  ہاتھوں میں لئے  ہوئے تخت اور برہ کے  آگے  کھڑی ہے۔ (۱۰) اور بڑی آواز سے  چلا چلا کر کہتی ہے  کہ نجات ہمارے  پروردگار کی طرف سے  ہے  جو تخت  پر بیٹھا ہے  اور برہ کی طرف سے۔ (۱۱) اور سب فرشتے  اس تخت اور بزرگوں اور چاروں جانداروں کے  گرد اگرد کھڑے  ہیں۔ پھر وہ تخت  کے  آگے  منہ کے  بل گر پڑے  اور خدا کو سجدہ کر کے۔ (۱۲) کہا آمین۔ حمد اور تمجید اور حکمت اور شکر اور عزت اور قدرت اور طاقت  ابدالاآباد ہمارے  خدا کی ہو۔ آمین۔ (۱۳) اور بزرگوں میں سے  ایک  نے  مجھ سے  کہا کہ  یہ سفید جامے  پہنے  ہوئے کون ہیں اور کہاں سے  آئے  ہیں ؟(۱۴) میں نے  اس سے  کہا  کہ اے  میرے  مولا آپ ہی جانتے  ہیں۔ انہوں نے  مجھ سے  فرمایا یہ وہی ہیں جو اس بڑی مصیبت  میں سے  نکل کر آئے  ہیں۔ انہوں نے  اپنے  جامے  برہ کے  خون سے  دھوکر سفید  کئے  ہیں۔ (۱۵) اسی سبب سے  یہ خدا کے  تخت کے  سامنے  ہیں اور اس کے  مقدس میں رات دن اس کی عبادت کرتے  ہیں اور جو تخت  پر بیٹھا ہے  وہ اپنا خیمہ ان کے  اوپر تانے  گا۔ (۱۶) اس کے  بعد نہ کبھی ان کو بھوک لگے  گی نہ پیاس اور نہ کبھی ان کو دھوپ ستائے  گی نہ گرمی۔ 
(۱۷)کیونکہ جو برہ تخت کے  بیچ میں ہے  وہ ان کی گلہ بانی کرے  گا اور انہیں آ ب حیات کے  چشموں کے  پاس لے  جائے  گا اور خدا ان کی آنکھوں کے  سب آنسو پونچھ دے  گا۔ 



رکوع ۸: ساتویں مہر 

	(۱) جب اس نے  ساتویں مہر کھولی تو آدھ گھنٹے  کے  قریب آسمان میں خاموشی رہی۔ (۲) میں نے  ان ساتوں فرشتوں کو دیکھا جو پروردگار کے  سامنے کھڑے  رہتے  ہیں اور انہیں سات نرسنگے  دئے  گئے۔ 
	(۳)پھر ایک اور فرشتہ سونے  کا عود سوزلئے  ہوئے  آیا اور قربان گاہ کے  اوپر کھڑا ہوا اور اس کو  بہت سا عود دیا گیا تاکہ سب مقدسوں کے  دعاؤں کے  ساتھ ہی اس سنہری  قربان گاہ پر چڑھائے  جو تخت کے  سامنے  ہے۔ (۴) اور اس کا عود  کا دھواں فرشتہ کے  ہاتھ سے  مقدسوں کی دعاؤں کے  ساتھ خدا کے  سامنے  پہنچ گیا۔ (۵) اور فرشتہ نے  عود سوز کو لے  کر اس میں قربان گاہ کی آگ بھری اور زمین پر ڈال دی اور گرجیں اور آوازیں اور بجلیاں پیدا ہوئیں اور بھونچال آیا۔ 
نرسنگے  
	(۶) اور وہ ساتوں فرشتے  جن کے  پاس وہ سات نرسنگے  تھے  پھونکنے  کو تیار ہوئے۔ 
	(۷)اور جب پہلے  نے  نرسنگا پھونکا تو خون ملے  ہوئے  اولے  اور آگ پیدا ہوئی اور زمین پر ڈالی گئی اور تہائی  زمین جل گئی اور تہائی  درخت  جل گئے  اور تمام ہری گھاس جل گئی۔ 
	(۸) اور جب دوسرے فرشتہ نے  نرسنگا  پھونکا تو گویا آگ سے  جلتا ہوا ایک بڑا پہاڑ سمندرمیں ڈالا گیا اور تہائی سمندر خون ہو گیا۔ (۹) اور سمندر  کی تہائی جان دار مخلوقات مر گئی اور تہائی جہاز تباہ ہو گئے۔ 
	(۱۰)اور جب تیسرے  فرشتہ نے  نرسنگا پھونکا تو ایک بڑا ستارہ مشعل کی طرح جلتا ہوا آسمان سے ٹوٹا اور تہائی  دریاؤں اور پانی کے  چشموں پر آپڑا۔ (۱۱) اس ستارے  کا نام ناگ دونا کہلاتا ہے  اور تہائی پانی ناگ دونے  کی طرح کڑوا ہو گیا اور پانی کے  کڑوا ہو جانے  سے  بہت  سے  آدمی مر گئے۔ (۱۲) اور جب چوتھے  فرشتہ نے  نرسنگا پھونکا تو تہائی سورج اور تہائی  چاند اور تہائی  ستاروں پر صدمہ پہنچا۔ یہاں تک کہ ان کا تہائی حصہ تاریک ہو گیا اور تہائی دن میں روشنی نہ رہی اور اسی طرح  تہائی رات میں بھی۔ 
	(۱۳)اور جب میں نے  پھر نگاہ کی تو آسمان کے  بیچ میں ایک عقاب کو اڑتے  اور بڑی آواز سے  یہ  کہتے  سنا کہ ان تینوں فرشتوں کے  نرسنگوں کی آوازوں کے  سبب سے  جن کا پھونکنا ابھی باقی ہے  زمین کے  رہنے  والوں پر افسوس۔ افسوس۔ افسوس !۔ 



رکوع ۹

	(۱) اور جب پانچویں  فرشتہ نے  نرسنگا پھونکا تو میں نے  آسمان سے  زمین پر ایک ستارہ  گرا ہوا  دیکھا اور اسے  اتھاہ گڑھے  کی کنجی دی گئی۔ (۲)اور جب اس نے  اتھاہ گڑھے  کو کھولا تو گڑھے  میں سے  ایک بڑی بھٹی کا سا دھواں اٹھا اور گڑھے  کے  دھوئیں  کے  باعث  سے  سورج اور ہوا تاریک ہو گئی۔ (۳)اوراس دھوئیں میں سے  زمین پر ٹڈیاں نکل پڑیں اور انہیں  زمین کے  بچھوؤں کی سی طاقت دی گئی۔ (۴)اور ان سے  کہا گیا کہ ان آدمیوں کے  سوا جن کے  ماتھے  پر خدا کی مہر نہیں زمین کی گھاس  یا کسی ہریاول یاکسی درخت  کو ضرر پہنچانا۔ (۵)اور انہیں جان سے  مارنے کا نہیں بلکہ پانچ مہینے  تک لوگوں کو اذیت دینے  کا اختیار دیا گیا اور ان کی اذیت ایسی تھی جیسے بچھو کے  ڈنک مارنے  سے  آدمی کو ہوتی ہے۔ (۶) ان دنوں میں آدمی موت ڈھونڈیں گے  مگر ہرگز نہ پائیں گے  اور مرنے  کی آرزو کریں گے  اور موت ان سے  بھاگے  گی۔ (۱۷)اور ان ٹڈیوں کی صورتیں  ان گھوڑوں کی سی تھیں جو لڑائی کے  لئے  تیار کئے  گئے  ہوں اور ان کے  سروں پر گویا سونے  کے  تاج تھے  اور ان کے  چہرے  آدمیوں کے  سے  تھے۔ (۸) اور بال عورتوں کے  سے  تھے  اور دانت ببر کے  سے۔ (۹) اور ان کے  پاس لوہے  کے  سے  بکتر تھے  اور ان کے  پروں کی آواز  جیسے  رتھوں اور بہت سے  گھوڑوں  کی جو لڑائی  میں دوڑتے  ہوں۔ (۱۰) اور ان کی دُمیں بچھوؤں کی سی تھیں اور ان میں ڈنک بھی تھے  اور ان کی دُموں میں پانچ مہینے  تک آدمیوں کو ضرر پہنچانے  کی طاقت تھی۔ (۱۱) اتھاہ گڑھے  کا فرشتہ ان پر بادشاہ تھا۔ اس کا نام عبرانی میں ابدون اور یونانی میں اپلیون ہے۔ 
	(۱۲)پہلا افسوس تو ہو چکا۔ دیکھو اس کے  بعد دو افسوس اور ہونے  والے  ہیں۔ 
	(۱۳) اور جب چھٹے  فرشتہ نے  نرسنگا  پھونکا تو میں نے اس سنہری  قربان گاہ کے  سینگوں میں سے  جو خدا کے  سامنے ہے  ایسی آواز سنی۔ (۱۴)کہ اس چھٹے فرشتہ سے  جس کے  پاس نرسنگا تھا کوئی  کہہ رہا ہے  کہ  بڑے  دریا یعنی فرات کے  پاس جو چار فرشتے  بندھے  ہوئے  ہیں  انہیں کھول دو۔ (۱۵) پس وہ چاروں فرشتے کھول دئیے  گئے جو خاص گھڑی اور دن اور مہینے  اور برس کے  لئے  تہائی  آدمیوں  کے  مار ڈالنے کو تیار کئے  گئے تھے۔ (۱۶) اور فوجوں  کے  سوا شمار میں بیس کروڑ تھے۔ میں نے  ان کا شمار سنا۔ (۱۷) اور مجھے  اس کشف میں گھوڑے  اور ان کے  ایسے  سوار دکھائی دئے  جن کے  بکتر آگ اور سنبل اور گندھک کے  سے  تھے  اور ان گھوڑوں کے  سر ببر کے  سے  سر تھے  اور ان کہ منہ سے  آگ اور دھواں اور گندھک نکلتی تھی۔ (۱۸) ان تینوں آفتوں یعنی اس آگ اور دھوئیں اور گندھک سے  جو ان کے  منہ سے  نکلتی تھی تہائی  آدمی مارے  گئے۔ (۱۹)کیونکہ کہ ان گھوڑوں کی طاقت  ان کے  منہ اور ان کی دموں میں تھی۔ اس لئے  کہ ان کی دمیں  سانپوں کی مانند تھیں اور دموں میں سر بھی تھے۔ ان ہی سے  وہ ضرر پہنچاتے  تھے۔ (۲۰) اور باقی  آدمیوں نے  جو ان آفتوں سے  نہ  مرے  تھے  اپنے  ہاتھوں کے  کاموں سے  توبہ نہ کی کہ شیاطین کی اور سونے  اور چاندی اور پیتل اور پتھر اور لکڑی کی مورتوں کی پرستش  کرنے  سے  باز  آتے  جو نہ دیکھ سکتی ہیں نہ سن سکتی ہیں۔ نہ چل سکتی ہیں۔ (۲۱) اور جو خون اور جادوگری اور حرام کاری اور چوری  انہوں نے کی تھی ان سے  توبہ نہ کی۔ 


رکوع ۱۰: فرشتہ اور چھوٹا طومار 

	(۱) پھر میں نے  ایک اور زور آور فرشتہ کو بادل اوڑھے  ہوئے  آسمان سے  اترتے  دیکھا۔ اس کے  سر پر دھنک تھی اور اس کا چہرہ  آفتاب کی مانند تھا اور اس کے  پاؤں آگ کے  ستونوں کی مانند۔ (۲)اوراس کے  ہاتھ  میں ایک چھوٹی  سے  کھلی ہوئی کتاب تھی۔ اس نے  اپنا دہنا پاؤں تو سمندر پر رکھا اور بایاں خشکی پر۔ (۳) اور ایسی بڑی آواز سے  چلایا جیسے  ببر دھاڑتا ہے  اور جب وہ چلایا تو گرج کی سات  آوازیں  سنائی دیں۔ (۴) اور جب گرج کی ساتوں آوازیں  سنائی دے  چکیں  تو میں نے  لکھنے  کا ارادہ کیا اور آسمان پر سے  آواز آتی سنی کہ جو باتیں  گرج کی ان سات  آوازوں سے  سنی ہیں ان کو پوشیدہ  رکھو اور تحریر  نہ کرو۔ (۵) اور جس فرشتہ  کو میں نے  سمندر اور خشکی  پر کھڑے  دیکھا تھا اس نے  اپنا دہنا ہاتھ آسمان کی طرف  اٹھایا۔ (۶) اور جو ابدالاآباد زندہ رہے  گا اور جس نے  آسمان اور اس کے  اندر کی چیزیں اور زمین اور اس کے  اوپر کی چیزیں اور سمندر اور اس کے  اندر کی چیزیں پیدا کی ہیں اس کی قسم کھا کر کہا کہ اب اور دیر نہ ہو گی۔ (۷) بلکہ ساتویں فرشتہ کی آواز دینے  کے  زمانہ میں جب وہ نرسنگا  پھونکنے کو ہو گا تو خدا کا پوشیدہ مطلب اس خوشخبری  کے  موافق  جو اس نے  اپنے  بندوں نبیوں کو دی تھی پورا ہو گا۔ (۸) اور جس آواز دینے  والے  کو میں نے  آسمان پر بولتے  سنا تھا اس نے  پھر مجھ سے  مخاطب ہو کر کہا  کہ جاؤ۔ اس فرشتہ کے  ہاتھ میں سے جو سمندر اور خشکی پر کھڑا ہے  وہ کھلی کتاب ہوئی لے  لو۔ (۹) تب میں نے  اس فرشتہ کے  پاس جا کر کہا کہ یہ چھوٹی کتاب مجھے  دے  دو۔ اس نے  مجھ سے  کہا کہ لو اسے  کھالو۔ یہ تمہارا پیٹ تو کڑوا کر دے  گی مگر تمہارے  منہ  میں شہد کی طرح میٹھی لگے  گی۔ (۱۰) پس میں وہ چھوٹی  کتاب اس فرشتہ  کے  ہاتھ سے  لے  کر کھا گیا۔ وہ میرے  منہ میں تو شہد کی طرح میٹھی لگی مگر جب میں اسے  کھا گیا تو میرا پیٹ  کڑوا ہو گیا۔ (۱۱) اور مجھ سے  کہا  گیا کہ  تجھے  بہت سی امتوں اور قوموں اور اہل زبان اور بادشاہوں پر پھر نبوت کرنا ضرور ہے۔ 


رکوع ۱۱: دو گواہ 

	(۱)اور مجھے  عصا کی مانند ایک ناپنے  کی لکڑی دی گئی اور کسی نے  کہا کہ اٹھ کر خدا کے  مقدَس اور قربان گاہ اور اس میں کے  عبادت کرنے  والوں کو ناپو۔ (۲)اور اس صحن کو جو مقدس کے  باہر سے  خارج کر دئیے  اور اسے  نہ ناپو کیونکہ وہ مشرکین کو دے  دیا گیا ہے۔ وہ مقدَس شہر کو بیالیس  مہینے  تک  پامال کریں گی۔ (۳) اور میں اپنے  دو گواہوں کو اختیار  دوں گا اور وہ ٹاٹ  اوڑھے  ہوئے  ایک  ہزار  دو سوساٹھ دن نبوت کریں گے۔ (۴) یہ وہی زیتون  کے  دو، درخت اور دو چراغ  دان ہیں جو زمین کے  خداوند کے  سامنے  کھڑے  ہیں۔ (۵) اور اگر کوئی  انہیں ضرر پہنچانا چاہتا ہے  تو ان کے  منہ سے  آگ نکل کر ان کے  دشمنوں کو کھا جاتی ہے  اور اگر کوئی  انہیں ضرر پہنچا نا چا ہے  گا تو وہ ضرور اسی طرح مارا جائے  گا۔ (۶) ان کو اختیار  ہے  کہ آسمان کو بند کر دیں اور ان کی نبوت  کے  زمانہ میں  پانی نہ برسے  اور پانیوں پر اختیار ہے  کہ انہیں  خون بنا ڈالیں اور جتنی  دفعہ چاہیں  زمین پر ہر طرح کی آفت لائیں۔ (۷) جب وہ اپنی گواہی دے  چکیں تو وہ حیوان جو اتھاہ گڑھے  سے  نکلے  گا ان سے  لڑکر ان پر غالب آئے  گا اور ان کو مار ڈالے  گا۔ (۸) اور ان کی لاشیں  اس بڑے  شہر کے  بازار میں پڑی رہیں گی جو روحانی اعتبار سے سدوم اور مصر کو کہلاتا ہے۔ جہاں ان کے  مولا بھی مصلوب ہوئے  تھے۔ (۹)اور امتوں اور قبیلوں اور اہل زبان اور قوموں میں سے  لوگ  ان کی لاشوں کو ساڑھے تین دن تک دیکھتے  رہیں گے  اور ان کی لاشوں کو قبر میں نہ رکھنے  دیں گے۔ (۱۰) اور زمین کے  رہنے  والے ان کے  مرنے  سے خوشی منائیں گے  اور شادیانے  بجائیں گے  اور آپس میں  تحفے  بھیجیں گے  کیونکہ  ان دونوں نبیوں نے  زمین کے  رہنے  والوں کو ستایا تھا۔ (۱۱) اور ساڑھے  تین دن کے  بعد پروردگار کی طرف سے ان میں زندگی  کی روح داخل ہوئی اور وہ اپنے پاؤں کے  بل کھڑے  ہو گئے  اور ان کے  دیکھنے والوں پر بڑا خوف چھا گیا۔ (۱۲) اور انہیں  آسمان پر سے  ایک  بلند آواز سنائی دی کہ یہاں  اوپر آ جاؤ۔ پس وہ بادل پر سوار ہو کر  آسمان پر چڑھ گئے  اور ان کے  دشمن  انہیں دیکھ رہے  تھے۔ (۱۳) پھر اسی وقت  ایک بڑا بھونچال آ گیا اور شہر کادسواں  حصہ گرگیا اور اس بھونچال سے  سات ہزار آدمی مرے  اور باقی ڈر گئے  اور آسمان کے  پروردگار کی تمجید کی۔ 
	(۱۴) دوسرا افسوس ہو چکا۔ دیکھو تیسرا افسوس  جلد ہونے  والا ہے۔ 



ساتواں نرسنگا
	(۱۵) اور جب ساتویں  فرشتہ نے  نرسنگا پھونکا تو آسمان پر بڑی آوازیں  اس مضمون کی پیدا ہوئیں کہ دنیا کی بادشاہی ہمارے  پروردگار اور اس کے  مسیح کی ہو گئی اور وہ ابد الاآباد بادشاہی کرے  گا۔ (۱۶) اور چوبیسوں بزرگوں نے  جو پروردگار کے  سامنے اپنے  اپنے  تخت  پر بیٹھے  تھے  منہ کے  بل گر پروردگار کو سجدہ کیا۔ (۱۷) اور یہ کہا کہ اے  مولا  و آقا، قادر مطلق جو ہے  اور جو تھا۔ ہم آپ کا شکر کرتے  ہیں کیوں کہ آپ نے  اپنی بڑی قدرت کو ہاتھ میں لے  کر بادشاہی کی۔ (۱۸) اور قوموں کو غصہ آیا اور آ پ کا غضب نازل ہوا اور وہ وقت  آ پہنچا ہے  کہ مُردوں کا انصاف  کیا جائے  اور آپ کے  بندوں، نبیوں، اور مقدسوں اور ان چھوٹے  بڑوں کو جو آپ کے  نام سے  ڈرتے  ہیں اجر دیا جائے  اور زمین کے  تباہ کرنے  والوں کو تباہ کیا جائے۔ 
	(۱۹) اور پروردگار کا مقدَس آسمان پر ہے  وہ کھولا گیا اور اس کے  مقدَس میں اس کے  عہد کا صندوق  دکھائی دیا اور بجلیاں اور آوازیں اور گرجیں پیدا ہوئیں اور بھونچال آیا اور بڑے  اولے  پڑے۔ 


رکوع ۱۲: عورت اور اژدہا

	(۱) پھر آسمان پر ایک بڑا نشان دکھائی دیا یعنی ایک عورت نظر آئی  جو آفتاب کو اوڑھے  ہوئے  تھی اور چاند اس کے  پاؤں کے  نیچے  تھا اور بارہ ستاروں کا تاج اس کے  سر پر۔ (۲) وہ حاملہ تھی اور دردِ زہ میں چلاتی تھی اور بچہ جننے کی تکلیف میں تھی۔ (۳) پھر ایک اور نشان آسمان پر دکھائی دیا یعنی ایک بڑا لال  اژدہا اس کے  سات سر اور دس سینگ تھے  اور اس کے  سروں پر سات  تاج۔ (۴) اور اس کی دم نے  آسمان کے  تہائی ستارے  کھینچ کر زمین پر ڈال دئیے  اور وہ اژدہا  اس عورت کے  آگے جا کھڑا ہوا جو جننے  کو تھی تاکہ جب وہ جنے  تو اس کے  بچے  کو نگل جائے۔ (۵) اور وہ بیٹا  جنی یعنی وہ لڑکا جو لو ہے  کے  عصا  سے  سب قوموں  پر حکومت  کرے  گا اور اس کا بچہ  یکایک  خدا اور اس کے  تخت، پاس تک پہنچا دیا گیا۔ (۶) اور وہ عورت اس بیابان کو بھاگ گئی جہاں خدا کی طرف سے  اس کے  لئے  ایک جگہ تیار کی گئی تھی تاکہ وہاں ایک ہزار  دو سوساٹھ دن تک اس کی پرورش کی جائے۔ 
	(۷) پھر آسمان پر لڑائی ہوئی۔ میکائیل اور اس کے  فرشتے  اژدہا سے  لڑنے  کو نکلے  اور اژدہا اور اس کے  فرشتے  ان سے  لڑے۔ (۸)لیکن غالب نہ آئے  اور اس کے  بعد آسمان پر ان کے  لئے  جگہ نہ رہی۔ (۹) اور وہ بڑا اژدہا  یعنی وہی پرانا سانپ  جو ابلیس اور شیطان کہلاتا ہے  اور سارے  جہان کو گمراہ  کر دیتا ہے  زمین پر گرا دیا گیا اور اس کے  فرشتے بھی اس کے  ساتھ گردائے  گئے۔ (۱۰) پھر میں نے  آسمان پر سے  یہ بڑی آواز آتی سنی کہ اب ہمارے  پروردگار کی نجات، اور قدرت اور بادشاہی اور اس کے  مسیح کا اختیار  ظاہر ہوا کیونکہ  ہمارے  بھائیوں پر الزام لگانے  والا  جو رات دن ہمارے  پروردگار کے  آگے  ان پر الزام لگایا کرتا ہے  گرا دیا گیا۔ (۱۱) اور وہ برہ کے  خون اور اپنی شہادت کے  کلام کے  باعث اس پر غالب آئے  اور انہوں نے اپنی جان کو عزیز نہ سمجھا۔ یہاں تک کہ موت بھی گوارا کی۔ (۱۲) پس اے  آسمانواور ان کے  رہنے  والو خوشی مناؤ ! اے  خشکی اور تری تم پر افسوس ! کیونکہ ابلیس  بڑے  قہر میں  تمہارے  پاس اتر کر آیا ہے۔ اس لئے  کہ جانتا ہے  کہ  میرا تھوڑا ہی ساوقت باقی ہے۔ 
	(۱۳) اور جب اژدہا نے  دیکھا کہ میں زمین پر گرا دیا گیا ہوں تو اس عورت کو ستایا جو بیٹا جنی تھی۔ (۱۴) اور اس عورت کو بڑے  عقاب کے  دو پر دئیے  گئے  تاکہ سانپ کے  سامنے سے  اڑ کر  بیابان میں اپنی اس جگہ پہنچ جائے  جہاں  ایک زمانہ اور زمانوں اور آدھے زمانہ تک  اس کی پرورش کی جائے  گی۔ (۱۵) اور سانپ  نے  اس عورت کے  پیچھے  اپنے  منہ سے  ندی کی طرح  پانی بہایا تاکہ اس کو اس ندی سے  بہا دے۔ (۱۶) مگر زمین نے  اس عورت کی مدد کی اور اپنا منہ کھول کر اس ندی کو پی لیا جو اژدہا  نے  اپنے  منہ سے  بہائی تھی۔ (۱۷) اور اژدہا کو عورت پر غصہ آیا اور اس کی باقی اولاد سے  جو خدا کے  حکموں پر عمل کرتی ہے  سیدنا مسیح کی شہادت دینے  پر قائم ہے  لڑنے  کو گیا۔ 



رکوع ۱۳: دو حیوان

	(۱) اور سمندر کی ریت پر جا کھڑا ہوا۔ 
	اور میں نے  ایک حیوان کو سمندر میں سے  نکلتے  ہوئے  دیکھا۔ اس کے  دس سینگ اور سات سر تھے  اور اس کے  سینگوں پر دس تاج اور اس کے  سروں پر کفر کے  نام لکھے  ہوئے  تھے۔ (۲) اور جو حیوان میں نے  دیکھا اس کی شکل  تیندوے  کی سی تھی اور پاؤں ریچھ کے  سے  اور منہ  ببر کا سا اور اس اژدہا نے  اپنی قدرت اور اپنا تخت، اور بڑا اختیار اسے  دے  دیا۔ (۳) اور میں نے اس کے  سروں میں سے  ایک  پر گویا زخم کاری لگا ہوا دیکھا مگر اس کا زخم کاری اچھا ہو گیا اور ساری  دنیا تعجب  کرتی ہوئی  اس حیوان کے  پیچھے  پیچھے  ہولی۔ (۴)اور چونکہ  اس اژدہا  نے  اپنا اختیار  اس حیوان کو دے  دیا تھا اس لئے  انہوں نے  اژدہا کی پرستش کی اور اس حیوان کی بھی  یہ کہہ کر پرستش کی کہ  اس حیوان کی مانند کون ہے  ؟ کون اس سے  لڑسکتا ہے  ؟ (۵) اور بڑے  بول  بولنے  اور کفر بکنے کے  لئے اسے  ایک منہ دیا گیا اور اسے  بیالیس مہینے  تک  کام کرنے کا اختیار  دیا گیا۔ (۶)اوراس نے  خدا کی نسبت  کفر بکنے  کے  لئے  منہ کھولا کہ اس کے  نام اور اس کے  خیمہ  یعنی آسمان کے  رہنے والوں  کی نسبت  کفر بکے۔ (۷) اور اسے  اختیار  دیا گیا کہ  مقدسوں سے  لڑے  اور ان پر غالب آئے  اور  اسے  ہر قبیلہ اور امت اور اہل زبان اور قوم  پر اختیار دیا گیا۔ (۸) اور زمین  کے  وہ سب رہنے  والے  جن کے  نام اس برہ کی  کتابِ حیات  میں لکھے  نہیں گئے  جو بنائے عالم کے  وقت سے  ذبح ہوا ہے  اس حیوان کی پرستش  کریں گے۔ 
	(۹) جس کے  کان  ہوں وہ سنے۔ (۱۰) جس کو قید ہونے  والی ہے  وہ قید میں پڑے  گا۔ جو کوئی تلوار  سے  قتل کرے  گا وہ ضرور تلوار سے  قتل کیا جائے  گا۔ مقدسوں کے  صبر اور ایمان کا یہی موقع ہے۔ (۱۱) پھر میں نے  ایک اور حیوان کو زمین میں سے  نکلتے  ہوئے  دیکھا۔ اس کے  برہ کے  دو سینگ تھے  اور اژدہا کی طرح بولتا تھا۔ (۱۲) اور یہ پہلے  حیوان کا سارا اختیار اس کے  سامنے کام میں لاتا تھا اور زمین اور اس کے  رہنے  والوں سے  اس پہلے  حیوان کی پرستش  کراتا تھا جس کا زخم  کاری اچھا ہو گیا تھا۔ (۱۳) اور وہ بڑے بڑے  نشان دکھاتا تھا۔ یہاں تک کہ آدمیوں کے  سامنے آسمان سے  زمین پر آگ نازل کر دیتا تھا۔ (۱۴) اور زمین کے  رہنے  والوں  کو ان نشانوں  کے  سبب سے  جن کے  اس حیوان کے  سامنے  دکھانے کا اس کو اختیار  دیا گیا تھا اس طرح  گمراہ کر دیتا تھا کہ زمین کے  رہنے  والوں سے  کہتا تھا کہ جس حیوان کے  تلوار  لگی تھی اور وہ زندہ ہو گیا اس کا بُت  بناؤ۔ (۱۵) اور اسے  اس حیوان کے  بُت  میں روح پھونکنے کا اختیار دیا گیا تاکہ وہ حیوان  کا بُت  بولے  بھی اور جتنے لوگ اس حیوان کے  بُت کی پرستش نہ کریں  ان کو قتل بھی کرائے۔ (۱۶) اور اس نے  سب چھوٹے  بڑوں دولت  مندوں اور غریبوں، آزادوں اور غلاموں  کے  دہنے  ہاتھ  یا ان کے  ماتھے پر ایک ایک  چھاپ کرا دی۔ (۱۷) تاکہ اس کے  سوا جس  پر نشان یعنی اس حیوان  کا نام یا اس کے  نام کا عدد ہو اور کوئی  خریدو فروخت  نہ کر سکے۔ (۱۸) حکمت کا یہ موقع ہے۔ جو سمجھ رکھتا ہے  وہ اس حیوان  کا عدد گن لے  کیوں کہ وہ آدمی کا عدد ہے  اور اس کا عدد چھ سو چھیاسٹھ ہے۔ 



رکوع ۱۴: برہ اور اس کے لوگ 

	(۱)پھر میں نے  نگاہ کی تو کیا دیکھتا ہوں کہ وہ برہ صیون کے  پہاڑ پر کھڑا ہے  اور اس  کے  ساتھ ایک لاکھ چوالیس ہزار شخص ہیں جن کے  ماتھے  پر اس کا اور اس کے  باپ کا نام لکھا ہوا ہے۔ (۲) اور مجھے آسمان پر سے  ایک ایسی آواز سنائی دی جو زور کے  پانی اور بڑی گرج کی سی آواز تھی اور جو آواز میں نے  سنی وہ ایسی تھی جیسے بربط نواز بربط بجاتے  ہوں۔ (۳) وہ تخت  کے  سامنے  اور چاروں جان داروں اور بزرگوں کے  آگے  گویا ایک نیا گیت گا رہے  تھے  اور ان ایک لاکھ چوالیس ہزار  شخصوں کے  سوا جو دنیا میں سے خرید لئے  گئے  تھے  کوئی اس گیت  کو نہ سیکھ سکا۔ (۴) یہ وہ ہیں جو عورتوں کے  ساتھ آلودہ نہیں ہوئے بلکہ  کنوارے ہیں۔ یہ وہ ہیں جو برہ کے  پیچھے  پیچھے  چلتے  ہیں۔ جہاں کہیں  وہ جاتا ہے۔ یہ خدا اور برہ کے  لئے پہلے  پھل  ہونے  کے  واسطے آدمیوں میں سے خرید لئے  گئے  ہیں۔ (۵) اور ان کے  منہ  سے  کبھی جھوٹ نہ نکلا تھا وہ بے  عیب ہیں۔ 
تین فرشتے  
	(۶) پھر میں نے  ایک اور فرشتہ کو آسمان کے  بیچ میں اڑتے  ہوئے  دیکھا جس کے  پاس  زمین کے  رہنے  والوں کی ہر قوم اور قبیلہ اور اہل زبان اور امت  کے  سنانے  کے  لئے  ابدی خوشخبری تھی۔ (۷)اوراس نے  بڑی آواز سے  کہا کہ خدا سے  ڈرو اور اس کی تمجید کروکیوں کہ اس کی عدالت  کا وقت آ پہنچا ہے  اور اسی کی  عبادت کروجس نے  آسمان اور زمین اور سمندر اور پانی کے  چشمے پیدا کئے۔ 
	(۸) پھراس کے  بعد ایک اور دوسرا فرشتہ یہ کہتا ہوا آیا کہ  گرپڑا۔ وہ بڑا شہر بابل گرپڑا جس نے  اپنی حرام کاری کی غضبناک  مے  تمام قوموں کو پلائی ہے۔ 
	(۹) پھر ان کے  بعد ایک اور تیسرے  فرشتہ نے  آ کربڑی آواز سے  کہا کہ جو کوئی اس حیوان اور اس کے  بُت  کی پرستش  کرے  اور اپنے  ماتھے  یا اپنے  ہاتھ پراس کی چھاپ لے  لے۔ (۱۰) وہ خدا کے  قہر  کی  اس خالص  مے  کو پئے  گا جو اس کے  غضب  کے  پیالے  میں بھری گئی  ہے  اور پاک فرشتوں کے  سامنے  اور برہ کے  سامنے آگ اور گندھک  کے  عذاب میں مبتلا ہو گا۔ (۱۱) اور ان کے  عذاب  کا دھواں ابدالاآباد  اٹھتا رہے  گا جو اس حیوان اور اس کے  بُت  کی پرستش کرتے  ہیں اور جو اس کے  نام کی چھاپ لیتے  ہیں ان کو رات  دن چین نہ ملے  گا۔ (۱۲) مقدسوں یعنی خدا کے  حکموں پر عمل کرنے  والوں اور سیدنا مسیح پر ایمان رکھنے  والوں کو صبر کا یہی موقع ہے۔ 
	(۱۳) پھر میں نے  آسمان میں سے  یہ آواز سنی کہ لکھ! مبارک ہیں وہ مُردے  جواب سے  مولا میں مرتے  ہیں۔ روح فرماتا ہے  بیشک  ! کیونکہ وہ اپنی محنتوں سے  آرام پائیں گے  اور ان کے  اعمال ان کے  ساتھ ساتھ ہوتے  ہیں۔ 
فصل کی کٹائی 
	(۱۴)پھر میں نے  نگاہ کی تو کیا دیکھتا ہوں کہ ایک سفید بادل ہے  اور اس بادل پر آدم زاد کی مانند کوئی  بیٹھا ہے  جس کے  سر پرسونے  کا تاج اور ہاتھ میں تیز درانتی ہے۔ (۱۵) پھر ایک فرشتہ نے  مقدَس سے  نکل کر  اس بادل پر بیٹھے  ہوئے سے  بڑی  آواز کے  ساتھ پکار کر کہا کہ اپنی درانتی چلا کر کاٹ کیوں کہ کاٹنے  کا وقت آ گیا۔ اس لئے  کہ زمین کی فصل  بہت پک گئی۔ (۱۶) پس جو بادل پر بیٹھا تھا اس نے  اپنی درانتی زمین پر ڈال دی اور زمین  کی فصل کٹ گئی۔ 
پھر ایک اور فرشتہ اس مقدَس میں سے  نکلا جو آسمان پر ہے۔ اس کے  پاس بھی تیز درانتی  تھی۔ (۱۸) پھر ایک  ایک اور فرشتہ  قربان گاہ سے  نکلا جس کا آگ پر اختیار تھا۔ اس نے  تیز درانتی والے  سے  بڑی آواز  سے  کہا کہ اپنی تیز  درانتی چلا کر زمین کے  انگور کے  درخت  کے  گچھے کاٹ لے  کیونکہ  اس کے  انگور بالکل پک گئے  ہیں۔ (۱۹) اور اس فرشتہ  نے  اپنی درانتی زمین پر ڈالی اور زمین کے  انگور کے  درخت  کی فصل  کاٹ کر خدا کے  قہر کے  بڑے  حوض میں ڈال دی۔ (۲۰) اور شہر کے  باہر اس حوض میں انگور روندے  گئے  اور حوض  میں سے  اتنا خون نکلا کہ گھوڑوں کی نگاہوں تک پہنچ گیا اور سولہ سو فرلانگ تک بہ نکلا۔ 



رکوع ۱۵: فرشتے  آخری آفتوں کے  ساتھ

	(۱)پھر  میں نے  آسمان پرا یک اور بڑا عجیب نشان یعنی سات  فرشتے  ، ساتوں پچھلی آفتوں کو لئے  ہوئے دیکھے  کیونکہ  ان آفتوں  پر خدا کا قہر ختم ہو گیا ہے۔ 
	(۲) پھر میں نے  شیشہ کا سا ایک سمندر دیکھا جس میں آگ ملی ہوئی تھی اور جو اس حیوان اور اس کے  بُت اور اس کے  نام کے  عدد پر غالب آئے  تھے  ان کو اس شیشہ کے  سمندر کے  پاس پروردگارِ عالم کی بربطیں لئے  کھڑے  ہوئے  دیکھا۔ (۳) اور وہ پروردگار کے  بندہ حضرت موسیٰ کا گیت اور برہ کا گیت گا گا کر کہتے  تھے  اے  مولا !قادر مطلق  آپ کے  کام بڑے  اور عجیب ہیں۔ اے  ازلی بادشاہ ! آپ کی راہیں راست اور درست ہیں۔ (۴) اے  مولا ! کون آپ سے  نہ ڈرے  گا ؟ کون آپ کے  نام کی تمجید نہ کرے  گا؟ کیونکہ صرف آپ ہی قدوس ہیں اور سب قومیں  آ کر آپ کے  سامنے  سجدہ کریں گی کیونکہ  آپ کے  انصاف کے  کام ظاہر ہو گئے  ہیں۔ 
	(۵) ان باتوں کے  بعد میں نے  دیکھا کہ شہادت کے  خیمہ کا مقدَس آسمان میں کھولا گیا۔ (۶)اور وہ ساتوں فرشتے جن کے  پاس  آفتیں  تھیں اور آبدار اور چمک  دار جواہر سے  آراستہ اور سینوں پر سنہری سینہ بند باندھے  ہوئے  مقدَس سے  نکلے۔ (۷)اور ان چاروں جانداروں میں سے  ایک نے  سات  سونے  کے  پیالے  ابدالاآباد  زندہ رہنے  والے  خدا کی قہر  سے  بھرے  ہوئے ان ساتوں فرشتوں کو دئے۔ (۸)اور پروردگار کی بزرگی اور اس کی قدرت کے  سبب سے  مقدسَ دھوئیں سے  بھر گیا اور جب تک ان ساتوں فرشتوں کی ساتوں آفتیں ختم نہ ہو چکیں کوئی اس مقدَس میں داخل نہ ہو سکا۔ 




رکوع ۱۶: پروردگار کے  قہر کے  پیالے  

	(۱) پھر میں نے  مقدَس میں سے  کسی کو بڑی آواز سے  ان ساتوں فرشتوں سے  یہ کہتے  سنا کہ  جاؤ۔ خدا کے  قہر کے  ساتوں پیالوں کو زمین پر الٹ دو۔ 
	(۲) پس پہلے  نے  جا کر اپنا پیالہ زمین پر اُلٹ  دیا اور جن آدمیوں پر اس حیوان کی چھاپ تھی اور جو اس کے  بُت  کی پرستش کرتے  تھے  ان کے  ایک بُرا اور تکلیف  دینے  والا ناسور پیدا ہو گیا۔ 
	(۳) اور دوسرے نے  اپنا پیالہ  سمندر میں  الٹا اور وہ مردے کا سا خون بن گیا اور سمندر کے  سب جاندار  مر گئے۔ 
	(۴) اور تیسرے  نے  اپنا پیالہ دریاؤں اور پانی کے  چشموں پر الٹا اور وہ خون بن گئے۔ (۵) اور میں نے  پانی کے  فرشتہ  کو یہ کہتے  ہوئے  سنا کہ اے  قدوٍٍس ! جو ہے  اور جو تھا تو عادل ہے  کہ تو نے یہ انصاف  کیا۔ (۶) کیونکہ انہوں نے مقدسوں اور نبیوں کا خون  بہایا تھا اور تو نے انہیں  خون پلایا۔ وہ اسی لائق ہیں۔ (۷) پھر میں نے قربان گاہ  میں سے  یہ آواز سنی کہ اے  مولا خدا قادرِ مطلق  ! بیشک  آپ کے  فیصلے درست اور راست ہیں۔ 
	(۸)اور چوتھے  نے  اپنا پیالہ سورج پر الٹا اور اسے  آدمیوں کو آگ سے  جھلس دینے  کا اختیار دیا گیا۔ (۹) اور آدمی سخت گرمی سے  جھلس  گئے  اور انہوں نے  رب العالمین کی نسبت  کفر بکا جو ان آفتوں پر اختیار رکھتا ہے  اور توبہ نہ کی کہ اس تمجید کرتے۔ 
	(۱۰) اور پانچویں نے  اپنا پیالہ  اس حیوان کے  تخت پر الٹا اور اس کی بادشاہی  میں اندھیرا چھا گیا اور درد کے  مارے لوگ اپنی زبانیں کاٹنے  لگے۔ (۱۱) اور اپنے  دکھوں اور ناسوروں کے  باعث آسمان کے  رب کی نسبت  کفر بکنے  لگے  اور اپنے  کاموں سے  توبہ نہ کی۔ 
	(۱۲) اور چھٹے نے  اپنا پیالہ بڑے  دریا یعنی فرات پر الٹا اور اس کا پانی سوکھ گیا تاکہ مشرق سے  آنے  والے  بادشاہوں کے  لئے راہ تیار  ہو جائے۔ (۱۳) پھر میں نے اس اژدہا  کے  منہ سے  اور اس حیوان کے  منہ سے  اور اس جھوٹے نبی کے  منہ سے  تین ناپاک  روحیں  مینڈکوں  کی صورت میں نکلتے  دیکھیں۔ (۱۴)یہ شیاطین کی نشان دکھانے  والی روحیں  ہیں جو قادر مطلق  خدا کے  روز عظیم  کی لڑائی  کے  واسطے جمع کرنے  کے  لئے  ساری دنیا کے  بادشاہوں  کے  پاس  نکل کر جاتی ہیں۔ (۱۵) (دیکھو میں چور کی طرح آتا ہوں۔ مبارک وہ ہے  جو جاگتا ہے  اور اپنی پوشاک کی حفاظت کرتا ہے  تاکہ ننگا نہ پھرے  اور لوگ اس کی برہنگی نہ دیکھیں۔ )(۱۶)اور انہوں نے  ان کو اس جگہ جمع کیا جس کا نام عبرانی میں ہرمجدون ہے۔ 
	(۱۷) اور ساتویں نے  اپنا پیالہ  ہوا پر الٹا اور مقدَس کے  تخت کی طرف سے  بڑے  زور سے  یہ آواز آئی  کہ ہو چکا۔ (۱۸) پھر بجلیاں اور آوازیں اور گرجیں  پیدا ہوئیں اور ایک ایسا بڑا بھونچال آیا کہ جب سے  انسان زمین پر پیدا ہوئے ایسا بڑا اور سخت  بھونچال کبھی نہ آیا تھا۔ (۱۹) اور اس بڑے شہر کے  تین ٹکڑے  ہو گئے  اور قوموں  کے  شہر گر گئے  اور بڑے شہر بابل  کی خدا کے  ہاں یاد ہوئی  تاکہ اسے اپنے  سخت  غضب  کی مے  کا  جام پلائے۔ (۲۰) اور ہر ایک  ٹاپو اپنی جگہ سے  ٹل گیا اور پہاڑوں کا پتہ نہ لگا۔ (۲۱) اور آسمان سے  آدمیوں  پر من من بھر کے  بڑے  بڑے اولے  گرے  اور چونکہ  یہ آفت  نہایت  سخت تھی اس لئے  لوگوں نے  اولوں کی آفت  کے  باعث  خدا کی نسبت  کفر پکا۔ 



رکوع ۱۷: بڑی کسبی  (طوائف)

	(۱) اور ان ساتوں فرشتوں میں سے  جن کے  پاس سات پیالے  تھے  ایک نے  آ کر مجھ سے  یہ کہا کہ ادھر آ ؤ۔ میں تمہیں  اس بڑی کسبی  کی سزا دکھاؤں جو بہت سے  پانیوں  پر بیٹھی ہوئی ہے۔ (۲) اور جس کے  ساتھ  زمین کے  بادشاہوں  نے  حرام کاری  کی تھی اور زمین کے  رہنے  والے  اس کی حرام کاری کی مے  سے متوالے  ہو گئے  تھے۔ (۳) پس وہ مجھے روح میں جنگل کو لے  گیا۔ وہاں میں نے  قرمزی  رنگ کے  حیوان پر جو کفر کے  ناموں سے  لپا ہوا تھا اور جس کے  سات  سر اور دس سینگ  تھے  ایک عورت کو بیٹھے  ہوئے  دیکھا۔ (۴) یہ عورت ارغوانی اور قرمزی  لباس پہنے  ہوئے  اور سونے  اور جواہر اور موتیوں  سے  آراستہ تھی اور ایک  سونے  کا پیالہ  مکروہات  یعنی اس کی حرامکاری  کی ناپاکیوں سے  بھرا ہوا اس کے  ہاتھ  میں تھا۔ (۵) اور اس کے  ماتھے  پر یہ نام لکھا ہوا تھا۔ راز۔ بڑا شہر بابل، کسبیوں اور زمین کی مکروہات  کی ماں۔ (۶) اور میں نے  اس عورت کو مقدسوں کا خون اور سیدنا مسیح کے  شہیدوں کا خون پینے  سے  متوالا دیکھا اور اسے  دیکھ کر سخت  حیران ہوا۔ (۷)اس فرشتہ نے  مجھ سے  کہا تم حیران کیوں ہو گئے  ؟ میں اس عورت اور اس حیوان کا جس پر وہ سوار ہے  اور جس کے  سات سر اور دس سینگ  ہیں تمہیں  راز بتاتا ہوں۔ (۸) یہ جو تم نے حیوان دیکھا یہ پہلے  تم تھے  مگر اب نہیں ہو اور آئندہ  اتھاہ گڑھے  سے  نکل کر  ہلاکت  میں پڑو گے  اور زمین کے  رہنے  والے  جن کے  نام بنائ عالم  کے  وقت  سے  کتاب حیات  میں لکھے  نہیں گئے  اس حیوان کا یہ حال  دیکھ کر  کہ پہلے تھا اور اب نہیں اور پھر موجود  ہو جائے  گا تعجب کرو گے۔ (۹) یہی موقع ہے  اس ذہن کا جس میں حکمت  ہے۔ وہ ساتوں سر سات پہاڑ ہیں جن پر وہ عورت بیٹھی ہوئی ہے۔ (۱۰) اور وہ سات بادشاہ بھی ہیں پانچ تو ہو چکے  ہیں اور ایک موجود ہے  اور ایک ابھی آیا نہیں اور جب آئے  گا تو کچھ عرصہ تک اس کا رہنا  ضرور ہے۔ (۱۱) اور جو حیوان پہلے  تھا اور اب نہیں وہ آٹھواں ہے  اور ان ساتوں میں سے  پیدا ہوا اور ہلاکت  میں پڑے  گا۔ (۱۲) اور وہ دس سینگ  جو تم نے  دیکھے  دس بادشاہ ہیں۔ ابھی تک انہوں نے  بادشاہی نہیں پائی  مگراس حیوان کے  ساتھ گھڑی بھر کے  واسطے بادشاہوں کا سا اختیار پائیں گے۔ (۱۳) ان سب  کی ایک  ہی رائے  ہو گی اور وہ اپنی قدرت اور اختیار  اس حیوان کے  دے  دیں  گے۔ (۱۴) وہ برہ  سے  لڑیں گے  اور برہ ان پر غالب آئے  گا کیونکہ  وہ مولا ؤں کے  مولا ہیں اور بادشاہوں کے  بادشاہ ہیں اور جو بلائے  ہوئے  اور برگزیدہ اور وفادار ان کے  ساتھ ہیں وہ بھی غالب آئیں گے۔ (۱۵) پھر اس نے  مجھ سے  کہا جو پانی تم نے  دیکھے  جن پر کسبی بیٹھی ہے  وہ امتیں اور گروہ اور قومیں اور اہل زبان ہیں۔ (۱۶)اور جودس سینگ تم نے  دیکھے  وہ حیوان اس کسبی سے  عداوت رکھیں گے  اور اسے  بیکس اور ننگا کر دیں گے  اور اس کا گوشت کھا جائیں گے  اور اس کو آگ میں جلا ڈالیں گے۔ (۱۷) کیونکہ پروردگار  ان کے  دلوں میں یہ ڈالیں گے  کہ وہ اسی کی رائے پر چلیں اور جب تک کہ پروردگار کی باتیں پوری نہ ہولیں وہ متفق الرائے ہو کر اپنی بادشاہی اس حیوان کو دے  دیں۔ (۱۸) اور وہ عورت جس تم نے  دیکھا وہ بڑا شہر ہے  جو زمین کے  بادشاہوں پر حکومت کرتا ہے۔ 


رکوع ۱۸: بابل گر پڑا 

	(۱) ان باتوں کے  بعد میں نے  ایک اور فرشتہ کو آسمان پر سے  اترتے  دیکھا جسے  بڑا اختیار تھا اور زمین اس کی بزرگی سے  روشن ہو گئی۔ (۲) اس نے  بڑی آواز سے  چلا کر کہا کہ گر پڑا۔ بڑا شہر بابل گر پڑا اور شیاطین، کا مسکن اور ہر ناپاک روح کا اڈا اور ہر ناپاک اور مکروہ پرندہ کا اڈا ہو گیا۔ (۳)کیونکہ اس کی حرام کاری کی غضبناک مے  کے  باعث  تمام قومیں  گر گئی ہیں اور زمین کے  بادشاہوں نے  اس کے  ساتھ حرام کاری کی ہے  اور دنیا کے  سوداگراس کے  عیش و عشرت کی بدولت  دولت مند ہو گئے۔ 
	(۴) پھر میں نے  آسمان میں کسی اور کو یہ کہتے  سنا کہ اے  میری امت کے  لوگوں ! اس میں سے  نکل آؤ تاکہ تم اس کے  گناہوں  میں شریک  نہ ہو اور اس کی آفتوں میں سے  کوئی  تم پر نہ آ جائے۔ (۵) کیونکہ  اس کے  گناہ  آسمان تک پہنچ گئے  ہیں اور اس کی بد کاریاں  خدا کو یاد آ گئی ہیں۔ (۶) جیسا اس نے  کیا ویسا ہی تم بھی اس کے  ساتھ کرو اور اسے  اس کے  کاموں کا دو چند بدلہ دو۔ جس قدر اس نے  پیالہ بھرا تم اس کے  لئے  دُگنا بھر دو۔ (۷)جس قدر اس نے  اپنے  آپ کو شاندار بنایا اور عیاشی کی تھی اسی قدر اس کو عذاب اور غم میں  ڈال دو کیوں کہ وہ اپنے  دل میں کہتی ہے  کہ میں ملکہ ہو بیٹھی ہوں۔ بیوہ نہیں اور کبھی غم نہ دیکھوں گی۔ (۸) اس لئے  اس پر ایک  ہی دن میں آفتیں  آئیں گی یعنی موت اور غم اور کال اور وہ آگ  میں جلا کر  خاک کر دی جائے  گی  کیونکہ اس کا انصاف  کرنے  والا خداوند خدا قوی ہے۔ (۹) اور اس کے  ساتھ  حرام کاری اور عیاشی  کرنے  والے  زمین کے  بادشاہ جب اس کے  جلنے کا دھواں دیکھیں گے  تو اس کے  لئے روئیں گے  اور چھاتی  پیٹیں گے۔ (۱۰) اور اس کے  عذاب کے  ڈر سے  دور کھڑے  ہوئے  کہیں گے  اے  بڑے  شہر ! اے  بابل ! اے مضبوط شہر ! افسوس ! افسوس ! گھڑی ہی بھر  میں تمہیں سزا مل گئی۔ (۱۱) اور دنیا کے  سوداگر اس کے  لئے روئیں گے  اور ماتم کریں گے کیونکہ  اب کوئی  ان کا مال نہیں خریدنے  کا۔ (۱۲) اور وہ مال یہ ہے  سونا، چاندی، جواہر، موتی اور  مہین کتانی اور ارغوانی اور ریشمی اور قرمزی کپڑے  اور ہر طرح  کی خوشبو دار لکڑیاں اور ہاتھی  دانت کی طرح کی چیزیں اور نہایت  بیش قیمت  لکڑی اور پیتل اور لو ہے  اور سنگ مرمر کی طرح طرح  کی چیزیں۔ (۱۳)اور دار چینی اور مصالح اور عود اور عطر اور لبان اور مے  اور تیل اور میدہ اور گیہوں اور مویشی اور بھیڑیں اور گھوڑے  اور گاڑیاں اور غلام اور آدمیوں کی جانیں۔ (۱۴) اب تمہارے  دل پسند میوے  تمہارے  پاس سے  دور ہو گئے  اور سب لذیذ اور تحفہ  چیزیں تم سے  جاتی رہیں۔ اب وہ ہر گز  ہاتھ نہ آئیں گی۔ (۱۵) ان چیزوں کے  سوداگر  جو اس کے  سبب سے  مالدار بن گئے  تھے اس کے  عذاب کے  خوف سے  دور کھڑے  ہوئے روئیں گے  اور غم کریں گے۔ (۱۶)اور کہیں گے  کہ افسوس ! افسوس ! وہ بڑا شہر  جو مہین کتانی اور ارغوانی اور قرمزی  کپڑے  پہنے  ہوئے  اور سونے  اور جواہر اور موتیوں  سے  آراستہ تھا! (۱۷) گھڑی  ہی بھر میں  اس کی اتنی  بڑی دولت  برباد ہو گئی اور سب ناخدا اور جہاز کے  سب مسافر اور ملاح اور جتنے سمندر کا کام کرتے  ہیں۔ (۱۸) جب اس کے  جلنے کا دھواں  دیکھیں گے  تو دور کھڑے  ہوئے  چلائیں  گے  اور کہیں گے  کونسا شہر اس بڑے  شہر کی مانند ہے  ؟(۱۹) اور اپنے  سروں پر خاک ڈالیں گے  اور روتے  ہوئے  اور ماتم کرتے  ہوئے چلا چلا کر  کہیں گے  افسوس ! افسوس! وہ بڑا شہر  جس کی دولت  سے  سمندر  کے  سب جہاز والے دولت مند ہو گئے  گھڑی ہی بھر میں اجڑ گیا۔ (۲۰) اے  آسمان اور اے  مقدسو اور رسولو اور نبیو اس پر خوشی کرو کیونکہ  پروردگار نے  انصاف کر کے  اس سے  تمہارا بدلہ لے  لیا۔ 
	(۲۱) پھر ایک زور آور فرشتہ نے  بڑی چکی کے  پاٹ کی مانند ایک پتھر اٹھایا اور یہ کہہ کر سمندر میں پھینک دیا کہ بابل  کا بڑا شہر بھی اسی طرح زور سے  گرایا جائے  گا اور پھر کبھی اس کا پتہ نہ ملے  گا۔ 
(۲۲) اور بربط نوازوں اور مطربوں اور بانسلی بجانے  والوں نے  اور نرسنگا پھونکنے  والوں کی آواز پھر کبھی تم میں نہ سنائی دے  گی اور کسی پیشہ کاکاری گر تم میں پھر کبھی پایا نہ جائے  گا اور چکی کی آواز تم میں پھر کبھی نہ سنائی دے  گی۔ (۲۳) اور چراغ کی روشنی تم میں پھر کبھی نہ چمکے  گی اور تم میں دلہے  اور دلہن کی آواز پھر کبھی نہ سنائی  دے  گی کیونکہ  تمہارے سوداگر زمین کے  امیر تھے  اور تمہاری جادوگری  سے  سب قومیں گمراہ ہو گئیں۔ (۲۴) اور نبیوں اور مقدسوں اور زمین کے  اور سب مقتولوں کا خون اس میں پایا گیا۔ 



رکوع ۱۹

	(۱) ان باتوں کے  بعد میں نے  آسمان پر گویا بڑی جماعت  کو بلند آواز سے  یہ کہتے  سنا کہ  الحمد اللہ ! نجات اور بزرگی اور قدرت ہمارے  پروردگار ہی کی ہے۔ (۲)کیونکہ  اس کے  فیصلے  راست اور درست ہیں اس لئے  کہ اس نے  بڑی کسبی  کا انصاف کیا جس نے  اپنی حرام کاری  سے  دنیا کو خراب کیا تھا اور اس سے  اپنے  بندوں کو خون کا بدلہ لیا۔ (۳)پھر دوسری بار انہوں نے  الحمد اللہ کہا اور اس کے  جلنے  کا دھواں ابدالاآباد اٹھتا رہے  گا۔ (۴) اور چوبیسوں بزرگوں اور چاروں جان داروں نے  گر کر پروردگار کو سجدہ کیا جو تخت  پر بیٹھا تھا اور کہا آمین۔ الحمد اللہ !۔ 
برہ کی شادی کی ضیافت 
(۵)اور تخت میں سے  یہ آواز نکلی کہ اے  اس سے  ڈرنے  والے  بندہ خواہ چھوٹے  ہو خواہ بڑے  ! تم سب  ہمارے  پروردگار کی حمد کرو۔ (۶)پھر میں نے  بڑی جماعت کی سی آواز اور زور کے  پانی کی سی آواز اور سخت  گرجوں کی سی آواز سنی کہ الحمد اللہ ! اس لئے  کہ مولا ہمارا خدا قادرِ مطلق  بادشاہی کرتا ہے۔ (۷) آؤ ہم خوشی کریں اور نہایت  شادمان ہوں اور اس کی تمجید کریں۔ اس لئے  کہ برہ کی شادی آ پہنچی اور اس کی بیوی  نے  اپنے  آپ کو تیار کر لیا۔ (۸) اور اس کو چمکدار اور صاف مہین کتانی  کپڑا  پہننے  کا اختیار  دیا گیا کیونکہ  مہین کتانی  کپڑے سے  مقدس لوگوں کی پرہیزگاری کے  کام مراد ہیں۔ (۹) اور اس نے  مجھ سے  کہا لکھو مبارک ہیں وہ جو  برہ کی شادی کی ضیافت میں بلائے  گئے  ہیں۔ پھر اس نے  مجھ سے  کہا یہ پروردگار کی سچی باتیں ہیں۔ (۱۰) اور میں اسے  سجدہ کرنے  کے  لئے  اس کے  پاؤں پر گرا۔ اس نے  مجھ سے  کہا  کہ خبر دار !ایسا نہ کرو۔ میں بھی تمہارا اور تمہارے  ان بھائیوں کا ہم خدمت ہوں جو سیدنا عیسیٰ مسیح کی شہادت دینے  پر قائم ہیں۔ خدا ہی کو سجدہ کرو کیونکہ سیدنا عیسیٰ مسیح کی گواہی نبوت کی روح ہے۔ 
سفید گھوڑے  کا سوار 
	(۱۱) پھر میں نے  آسمان کو کھلا ہوا دیکھا اور کیا دیکھتا ہوں کہ ایک سفید گھوڑا ہے  اور اس پر ایک سوار ہے  جو سچا اور برحق کہلاتا ہے  اور وہ راستی کے  ساتھ انصاف اور لڑائی کرتا ہے۔ (۱۲)اوراس کی آنکھیں  آگ کے  شعلے ہیں اور اس کے  سر پر بہت سے  تاج ہیں اور اس کا ایک نام لکھا ہوا ہے  جسے  اس کے  سوا اور کوئی نہیں  جانتا۔ (۱۳) اور وہ خون کی چھڑکی  ہوئی پوشاک  پہنے  ہوئے ہے  اور اس کا نام کلامِ خدا کہلاتا ہے۔ (۱۴) اور آسمان کی فوجیں سفید گھوڑوں پر سوار اور سفید اور صاف  مہین کتانی کپڑے پہنے  ہوئے اس کے  پیچھے  پیچھے  ہیں۔ (۱۵) اور قوموں کے  مارنے  کے  لئے  اس کے  منہ سے  ایک تیز تلوار نکلتی ہے  اور وہ لوہے  کے  عصا سے  ان پر  حکومت کرے  گا اور قادر مطلق  خدا کے  سخت  غضب  کی مے  کے  حوض میں انگور روندے  گا۔ (۱۶) اور اس کی پوشاک اور ان پر یہ نام لکھا ہوا ہے  شہنشاہوں کے  شہنشاہ اور مولاؤں کے  مولا۔ 
	(۱۷) پھر میں نے  ایک فرشتہ کو آفتاب پر کھڑے  ہوئے  دیکھا اور اس نے  بڑی آواز سے  چلا کر آسمان میں کے  سب  اڑنے  والے  پرندوں سے  کہا آؤ۔ خدا کی بڑی ضیافت میں شریک ہونے  کے  لئے  جمع ہو جاؤ۔ (۱۸)تاکہ تم بادشاہوں کا گوشت اور فوجی سرداروں کا گوشت اور زور آوروں کا گوشت اور گھوڑوں اور ان کے  سواروں کا گوشت اور سب آدمیوں کاگوشت  کھاؤ۔ خواہ آزاد ہوں خواہ غلام خواہ چھوٹے  ہوں خواہ بڑے۔ 
	(۱۹) پھر میں نے  اس حیوان اور زمین کے  بادشاہوں اور ان کی فوجوں کو اس گھوڑے کے  سوار اور اس کی فوج سے  جنگ  کرنے  کے  لئے اکٹھے  دیکھا۔ (۲۰) اور وہ حیوان اور اس کے  ساتھ وہ جھوٹا نبی پکڑا گیا جس نے  اس کے  سامنے ایسے  نشان دکھائے  تھے  جن سے  اس نے  حیوان  کی چھاپ  لینے  والوں اور اس کے  بُت کی پرستش  کرنے  والوں کو گمراہ کیا تھا۔ وہ دونوں  آگ کی اس جھیل  میں زندہ ڈالے  گئے  جو گندھک  سے  جلتی ہے۔ (۲۱) اور باقی  اس گھوڑے کے  سوار کی تلوار  سے  جو اس کے  منہ سے  نکلتی تھی قتل کئے گئے  اور سب پرندے  ان کے  گوشت سے  سیر ہو گئے۔ 



رکوع ۲۰: ایک ہزار سال 

	(۱) پھر میں نے  ایک فرشتہ کو آسمان سے  اترتے  دیکھا جس کے  ہاتھ میں اتھاہ گڑھے  کی کنجی اور ایک بڑی زنجیر تھی۔ (۲) اس نے  اس اژدہا یعنی پرانے  سانپ کو جو ابلیس اور شیطان  ہے  پکڑ کر ہزار برس کے  لئے  باندھا۔ (۳) اور اسے  اتھاہ گڑھے میں ڈال کر بند کر دیا اور اس پر مہر کر دی تاکہ  وہ ہزار برس کے  پورے  ہونے تک قوموں  کو پھر گمراہ نہ کرے۔ اس کے  بعد ضرور ہے  کہ تھوڑے عرصہ کے  لئے  کھولا جائے۔ 
	(۴) پھر میں نے  تخت دیکھے  اور لوگ ان پر بیٹھ گئے  اور عدالت  ان کے  سپرد کی گئی اور ان کی روحوں کو بھی دیکھا جن کے  سر سیدنا مسیح کی شہادت دینے  اور پروردگار کے  کلام کے  سبب سے  کاٹے  گئے  تھے  اور جنہوں نے  نہ اس حیوان کی پرستش کی تھی نہ اس کے  بُت  کی اور نہ اس کی  چھاپ اپنے  ماتھے  اور ہاتھوں پر لی تھی۔ وہ زندہ ہو کر ہزار برس تک مسیح کے  ساتھ  بادشاہی کرتے  رہے۔ (۵)اور جب تک یہ ہزار برس پورے  نہ ہو لئے باقی مُردے  زندہ ہوئے۔ پہلی قیامت یہی ہے۔ (۶) مبارک اور مقدُس  وہ ہے  جو پہلی قیامت میں  شریک ہو۔ ایسوں پر دوسری  موت کا کچھ اختیار نہیں بلکہ  وہ خدا تعالیٰ اور سیدنا مسیح کے  امام ہوں گے  اور ان کے  ساتھ  ہزار برس تک بادشاہی کریں گے۔ 
شیطان کی شکست 
	(۷) اور جب ہزار برس  پورے  ہو چکیں گے  تو شیطان قید سے  چھوڑ دیا جائے  گا۔ (۸) اور ان قوموں کو جو زمین کی چاروں طرف ہوں گی  یعنی یاجوج و ماجوج کو گمراہ کر کے  لڑائی  کے  لئے جمع کرنے  کو نکلے  گا۔ ان کا شمار سمندر کی ریت  کے  برابر ہو گا۔ (۹) اور وہ تمام  زمین پر پھیل جائیں گی اور مقدسوں کی لشکر گاہ اور عزیز شہر کو چاروں طرف سے  گھیر لیں گی اور آسمان پر سے  آگ نازل ہو کر انہیں کھائے  گی۔ (۱۰) اور ان کا گمراہ کرنے  والا ابلیس  آگ اور گندھک  کی اس جھیل  میں ڈالا جائے  گا جہاں وہ حیوان اور جھوٹا نبی بھی ہو گا اور وہ رات  دن ابدالاآباد عذاب میں رہیں گے۔ 
یوم انصاف 
	(۱۱) پھر میں نے  ایک بڑا سفید تخت اور اس کو جواس پر بیٹھا ہوا تھا دیکھا جس کے  سامنے  سے  زمین اور آسمان بھاگ گئے  اور انہیں  کہیں جگہ نہ ملی۔ 
	(۱۲)پھر میں نے  چھوٹے  بڑے  سب مردوں کو اس تخت  کے  سامنے  کھڑے  ہوئے  دیکھا اور کتابیں  کھولی  گئیں۔ پھر ایک اور کتاب کھولی گئی یعنی کتابِ حیات اور جس طرح  ان کتابوں میں لکھا ہوا تھا ان کے  اعمال کے  مطابق  مردوں کا انصاف کیا گیا۔ (۱۳)اور سمندر  نے  اپندے  اندر کے  مردوں کو دے  دیا اور موت اور عالم ارواح نے  اپنے  اندر کے  مردوں کو دے  دیا اور ان میں سے  ہر ایک  کے  اعمال  کے  موافق  اس کا  انصاف کیا گیا۔ (۱۴) پھر موت اور عالم ارواح آگ کی جھیل میں ڈالے  گئے۔ یہ آگ کی جھیل  دوسری موت ہے۔ (۱۵) اور جس کسی کا نام کتابِ حیات  میں لکھا ہوا نہ ملا وہ آگ کی جھیل میں ڈال یا۔ 



رکوع ۲۱: نیا آسمان اور نئی زمین 

	(۱)پھر میں نے  ایک نئے  آسمان اور نئی زمین کو دیکھا کیونکہ پہلا آسمان اور پہلی زمین جاتی رہی تھی اور سمندر بھی نہ رہا۔ (۲)پھر میں نے شہر مقدس نئے  یروشلیم کو آسمان پر سے  خدا کے  پاس سے  اترتے  دیکھا اور وہ اس دلہن  کی مانند آراستہ تھا جس نے  اپنے  شوہر  کے  لئے  سنگار کیا ہو۔ (۳) پھر  میں نے  تخت  میں سے  کسی  کو بلند آواز سے  یہ کہتے  سنا کہ دیکھو خدا کا خیمہ  آدمیوں کے  درمیان ہے  اور وہ ان کے  ساتھ  سکونت کرے  گا اور وہ اس کے  لوگ ہوں گے  اور پروردگار آپ ان کے  ساتھ رہے  گا اور ان کا خدا ہو گا۔ (۴)اور وہ ان کی آنکھوں کے  سب آنسو پونچھ دے  گا۔ اس کے  بعد نہ موت رہے  گی اور نہ ماتم رہے  گا۔ نہ آہ وہ نالہ نہ درد۔ پہلی چیزیں  جاتی رہیں۔ (۵) اور جو تخت  پر بیٹھا ہوا تھا اس نے  کہا  دیکھو میں سب چیزوں کو نیا بنا دیتا ہوں۔ پھر اس نے  کہا لکھ لو کیونکہ یہ باتیں  سچ اور برحق ہیں۔ (۶) پھر اس نے  مجھ سے  فرمایا یہ باتیں پوری ہو گئیں۔ میں الفا اور اومیگا ابتدا اور انتہا ہوں۔ میں پیاسے  کو آب حیات کے  چشمہ سے  مفت پلاؤں گا۔ (۷)جو غالب آئے  وہی  ان چیزوں کا وارث ہو گا اور میں اس کا خدا ہوں گا اور وہ میرا بیٹا ہو گا۔ (۸) مگر بزدلوں اور بے  ایمانوں اور گھنونے  لوگوں اور خوبیوں اور حرام کاروں اور جادوگروں اور بُت پرستوں اور سب جھوٹوں کا حصہ آگ اور گندھک سے  جلنے  والی جھیل  میں ہو گا۔ یہ دوسری موت ہے۔ 
نیا یروشلیم
	(۹) پھر ان سات فرشتوں میں سے  جن کے  پاس سات پیالے  تھے  اور وہ پچھلی  سات آفتوں سے  بھرے  ہوئے  تھے  ایک  نے  آ کر مجھ سے  کہا ادھر آ۔ میں تجھے  دلہن یعنی برہ کی بیوی دکھاؤں۔ (۱۰)اور وہ مجھے روح میں  ایک بڑے  اور اونچے پہاڑ پر لے  گیا اور شہر مقدس یروشلیم  کو آسمان پر سے  خدا کے  پاس اترتے دکھایا۔ (۱۱) اس میں خدا کا جلال تھا اور اس کی چمک  نہایت قیمتی  پتھر یعنی  اس یشب کی سی تھی جو بلور کی طرح شفاف ہو۔ (۱۲) اور اس کی شہر پناہ بڑی اور بلنُد  تھی اور ا سکے  بارہ  دروازے  اور دروازوں  پر بارہ فرشتے تھے  اور ان پر بنی اسرائیل  کے  بارہ قبیلوں کے  نام لکھے  ہوئے  تھے۔ (۱۳)تین دروازے  مشرق کی طرف تھے۔ تین دروازے شمال کی طرف۔ تین دروازے جنوب کی طرف اور تین دروازے  مغرب کی طرف۔ (۱۴) اور اس شہر کی شہر پناہ کی بارہ بنیادیں  تھیں اور ان پر برہ  کے  بارہ رسولوں  کے  بارہ نام لکھے  تھے۔ (۱۵)اور جو مجھ  سے  کہہ رہا تھا اس کے  پاس شہر اور اس کے  دروازوں اور اس کی شہر  پناہ کے  ناپنے کے  لئے  ایک  پیمائش کا آلہ یعنی سونے  کا گز تھا۔ (۱۶) اور وہ شہر چوکور واقع ہوا تھا اور اس کی لمبائی  چوڑائی کے  برابر تھی۔ اس نے  شہر  کو اس گزسے  ناپا تو بارہ ہزار فرلانگ  نکلا۔ اس کی لمبائی اور چوڑائی اور اونچائی برابر تھی۔ (۱۷) اور اس نے اس شہر کی   پناہ کو آدمی  کی یعنی فرشتہ کی پیمائش  کے  مطابق  ناپا تو ایک سوا چوالیس  ہاتھ نکلی۔ (۱۸) اور اس کی شہر پناہ  کی تعمیر  یشب کی تھی اور شہر ایسے خالص سونے  کا تھا جو شفاف  شیشہ کی مانند ہو۔ (۱۹) اور اس شہر  کی پناہ  کی بنیادیں  ہر طرح کے  جواہر  سے  آراستہ تھیں۔ پہلی  بنیاد یشب کی تھی۔ دوسری نیلم  کی، تیسری  شب چراغ کی، چوتھی زمرد کی۔ (۲۰) پانچویں  عقیق کی۔ چھٹی  لعل کی، ساتویں  سنہرے  پتھر  کی۔ آٹھویں  فیروزہ کی نویں  زبرجد کی۔ دسویں یمنی کی، گیارھویں سنگ سنبلی کی اور بارھویں  یاقوت کی۔ (۲۱) اور بارہ دروازے  بارہ موتیوں کے  تھے۔ ہر دروازہ ایک موتی کا تھا اور شہر کی سڑک شفاف  شیشہ  کی مانند خالص  سونے  کی تھی۔ (۲۲) اور میں نے  اس میں کوئی  مقدس نہ دیکھا اس لئے  کہ خداوند خدا قادرِ مطلق اور برہ اس کا مقدس ہیں۔ (۲۳)اوراس شہر میں سورج یا چاند کی روشنی  کی کچھ حاجت نہیں کیونکہ  خدا  تعالی کی بزرگی  نے  اسے روشن کر رکھا ہے  اور برہ اس کا چراغ ہے۔ (۲۴) اور قومیں  اس کی روشنی میں چلیں پھریں گی اور زمین کے  بادشاہ اپنی  شان و شوکت  کا سامان اس میں لائیں گے۔ (۲۵) اور اس کے  دروازے دن کو ہرگز  بند نہ ہوں گے  (اور رات وہاں نہ ہو گی )(۲۶) اور لوگ قوموں  کی شان و شوکت اور عزت کا سامان اس میں لائیں گے۔ (۲۷) اور اس میں کوئی  ناپاک چیز یا کوئی شخص  جو گھنونے کا کام کرتا یا جھوٹی  باتیں  گھڑتا ہے  ہرگز  داخل نہ ہو گا مگر وہی جن کے  نام برہ کی کتابِ حیات میں لکھے  ہوئے  ہیں۔ 



رکوع ۲۲

	(۱)پھر اس نے  مجھے  بلور کی طرح  چمکتا ہوا آبِ حیات  کا ایک دریا دکھا دیا جو خدا اور برہ کے  تخت سے  نکل کر اس شہر کی سڑک کے  بیچ میں بہتا تھا۔ (۲)اور دریا کے  وار پار زندگی کا درخت تھا۔ اس میں بارہ قسم  کے  پھل آتے  تھے  اور ہر مہینے میں پھیلتا تھا اور اس درخت  کے  پتوں سے  قوموں  کو شفا ہوتی تھی۔ (۳) اور پھر لعنت  نہ ہو گی اور خدا اور برہ  کا تخت اس شہر میں ہو گا اور اس کے  بندے  اس کو عبادت کریں گے۔ (۴) اور وہ اس کا منہ دیکھیں گے  اور اس کا نام ان کے  ہاتھوں پر لکھا ہوا ہو گا۔ (۵)اور پھر  رات نہ ہو گی اور وہ چراغ اور سورج  کی روشنی کے  محتاج نہ ہوں گے  کیونکہ  خداوند خدا ان کو روشن کرے  گا اور وہ ابد الاآباد بادشاہی کریں گے۔ 
آمد ثانی 
	(۶)پھر اس نے  مجھ سے  فرمایا کہ یہ باتیں سچ اور برحق ہیں چنانچہ خداوند نے  جو نبیوں کی روحوں کا خدا ہے  اپنے  فرشتہ کو اس لئے بھیجا کہ اپنے  بندوں  کو وہ باتیں  دکھائے  جن کا جلد ہونا ضرور ہے۔ (۷) اور دیکھو میں جلد آنے  والا ہوں۔ قابلِ ستائش  ہے  وہ جو اس کتاب کی نبوت  کی باتوں پر عمل کرتا ہے۔ 
	(۸)میں وہی یوحنا جو ان باتوں کو سنتا اور دیکھتا تھا اور جب میں نے  سنا اور دیکھا تو جس فرشتہ نے  مجھے  یہ باتیں دکھائیں  میں اس کے  پاؤں پر سجدہ کرنے  کو گرا۔ (۹) اس نے  مجھ سے  فرمایا خبر دار! ایسا نہ کرو۔ میں بھی تمہارا اور تمہارے  بھائی نبیوں اور اس کتاب کی باتوں پر عمل کرنے  والوں کا ہم خدمت ہوں۔ پروردگار ہی کو سجدہ کرو۔ 
	(۱۰) پھر اس نے  مجھ سے  فرمایا اس کتاب کی نبوت کی باتوں کو پوشیدہ نہ رکھو کیونکہ وقت نزدیک ہے۔ (۱۱)جو برائی کرتا ہے  وہ برائی ہی کرتا جائے  اور جو نجس ہے  وہ نجس ہی ہوتا جائے  اور جو راست باز ہے  وہ راست بازی ہی کرتا جائے  اور جو پاک ہے  وہ پاک  ہی ہوتا جائے۔ (۱۲) دیکھو میں جلد آنے  والا ہوں اور ہر ایک کے  کام کے  موافق دینے  کے  لئے  اجر میرے  پاس ہے۔ (۱۳) میں الفا اور اومیگا، اول و آخر، ابتدا و انتہا  ہوں۔ (۱۴) مبارک ہیں وہ جو اپنے جامے  دھوتے  ہیں کیونکہ  زندگی کے  درخت کے  پاس آنے  کا اختیار پائیں گے  اور ان دروازوں سے  شہر میں داخل ہوں گے۔ (۱۵) مگر کتے  اور جادوگر اور حرام کار اور خونی اور بُت پرستی اور جھوٹی بات کا ہر ایک پسند کرنے  اور گھڑنے  والا باہر رہے  گا۔ 
	(۱۶)سیدنا مسیح نے  اپنا فرشتہ اس لئے  بھیجا کہ جماعتوں کے  بارے  میں تمہارے  آگے  ان باتوں کی شہادت دے۔ میں داؤد کی اصل ونسل اور صبح کا چمکتا ہوا ستارہ ہوں۔ 
	(۱۷) اور روح اور دلہن کہتی ہیں آ اور سننے  والا بھی کہے  آ۔ اور جو پیاسا ہو وہ آئے  اور جو کوئی چاہے  آبِ حیات مفت لے۔ 
اختتامی کلمات 
	(۱۸) میں ہر ایک آدمی کے  آگے جو اس کتاب کی نبوت کی باتیں سنتا ہے  شہادت دیتا ہوں کہ اگر کوئی  آدمی ان میں کچھ بڑھائے  تو پروردگار اس کتاب میں لکھی ہوئی آفتیں اس پر نازل کریں گے۔ (۱۹) اور اگر کوئی اس نبوت کی کتاب کی باتوں  میں سے  کچھ نکال ڈالے  تو پروردگار اس زندگی کے  درخت اور مقدس شہر میں سے  جن کا اس کتاب میں ذکر ہے  اس کا حصہ نکال ڈالیں گے۔ 
(۲۰) جو ان باتوں کی شہادت  دیتا ہے  وہ یہ کہتا ہے  کہ بیشک میں جلد آنے  والا ہوں۔ آمین۔ اے  مولا عیسیٰ آئیے۔ 
	(۲۱)آقا و مولا سیدنا عیسیٰ کا فضل مقدسوں کے  ساتھ رہے۔ آمین۔ 
٭٭٭
ماخذ:
http://www.muhammadanism.org/Urdu/scripture/default.htm
تدوین ، پروف ریڈنگ اور ای بک کی تشکیل: اعجاز عبید
اردو لائبریری ڈاٹ آرگ، کتابیں ڈاٹ آئی فاسٹ نیٹ ڈاٹ کام اور کتب ڈاٹ 250 فری ڈاٹ کام کی مشترکہ پیشکش
http://urdulibrary.org, http://kitaben.ifastnet.com, http://kutub.250free.com


