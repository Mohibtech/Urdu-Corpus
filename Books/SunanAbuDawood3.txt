


سنن ابو داؤدؒ



جلد سوم




امام ابو داؤدؒ







انگوٹھی پہننے کا بیان

انگوٹھی بنانے کا بیان

عبدالرحیم بن مطرف، عیسی، سعید قتادة انس بن مالک فرماتے ہیں کہ حضور اکرم صلی اللہ علیہ و آلہ و سلم نے بعض (شاہان عجم) کو خطوط لکھنے کا ارادہ فرمایا تو ان سے عرض کیا گیا کہ وہ شاہان عجم بغیر مہر کے لگا ہوا خط نہیں پڑھتے تو آپ صلی اللہ علیہ و آلہ و سلم نے ایک چاندی کی انگوٹھی بنو ائی جس پر محمد رسول اللہ نقش کروایا۔

وہب بن بقیة، خالد، سعید، قتادة، حضرت انس رضی اللہ تعالیٰ عنہ سے یہی حدیث مروی ہے کہ اس سند کے ساتھ بھی لیکن اس میں یہ اضافہ ہے کہ وہ انگوٹھی آپ کی وفات تک آپ ہی کے ہاتھ میں رہی پھر حضرت ابو بکر رضی اللہ تعالیٰ عنہ کی وفات تک ان کے ہاتھ میں رہی پھر حضرت عمر کے ہاتھ میں رہی یہاں تک کہ ان کا انتقال ہو گیا پھر حضرت عثمان رضی اللہ تعالیٰ عنہ کے ہاتھ میں رہی پس ایک مرتبہ وہ کنویں کے پاس تھے کہ اچانک وہ کنویں میں گر گئی انہوں نے اسے نکالنے کا حکم فرمایا تو کنواں خالی کرایا گیا لیکن اسے پانے پر قادر نہ ہوئے۔

قتیبہ بن سعید، احمد بن صالح، ابن وہب، یونس بن یزید، ابن شہاب، انس، فرماتے ہیں کہ مجھ سے حضرت انس رضی اللہ تعالیٰ عنہ نے بیان کیا کہ حضور اکرم صلی اللہ علیہ و آلہ و سلم کی انگوٹھی چاندی کی جس کا نگینہ حبشی پتھر کا تھا۔

احمد بن یونس، زہیر، حمید، انس بن مالک، فرماتے ہیں کہ حضور اکرم صلی اللہ علیہ و آلہ و سلم کی انگوٹھی اور اس کا نگینہ بھی چاندی کا تھا۔

نصیر بن فرج، ابو اسامہ، عبید اللہ، نافع، ابن عمر سے روایت ہے کہ رسول اکرم صلی اللہ علیہ و آلہ و سلم نے ایک سونے کی انگوٹھی بنو ائی اور اس کا نگینہ ہتھیلی کے پیٹ (اندر) کی طرف رکھا اور اس میں محمد رسول اللہ نقش کروایا۔ پس حضور اکرم صلی اللہ علیہ و آلہ و سلم کو دیکھ کر لوگوں نے بھی سونے کی انگوٹھیاں بنو ا لیں تو (آپؐ نے) اپنی انگوٹھی کو پھینک دیا اور فرمایا کہ اب اسے کبھی نہیں پہنوں گا پھر ایک چاندی کی انگوٹھی بنائی اور اس میں بھی محمد رسول اللہ صلی اللہ علیہ و آلہ و سلم نقش کروایا آپ کے بعد اس انگوٹھی کو صدیق اکبر رضی اللہ تعالیٰ عنہ نے، پھر حضرت عمر رضی اللہ تعالیٰ عنہ نے پھر حضرت عمر رضی اللہ تعالیٰ عنہ کے بعد حضرت عثمان پہنا کرتے تھے یہاں تک کہ وہ بئر اریس میں گر گئی۔

عثمان بن ابی شیبہ، سفیان، عیینہ، ایوب بن موسی، نافع، ابن عمر، کی اسی حدیث میں دوسری سند سے یہ بھی منقول ہے کہ حضور اکرم صلی اللہ علیہ و آلہ و سلم نے اس میں محمد رسول اللہ کندہ کرایا اور فرمایا کہ کوئی اپنی انگوٹھی میں میری انگوٹھی جیسا نقش کندہ نہ کروائے۔

محمد بن یحیی بن فارس، ابو عاصم، مغیرہ بن زیاد، نافع، ابن عمر، اس سند سے بھی حضرت ابن عمر رضی اللہ تعالیٰ عنہ سے یہی حدیث مروی ہے کہ اس میں اتنا اضافہ ہے کہ حضرت عثمان نے (بئر اریس میں گرنے کے بعد) فرمایا کہ اسے تلاش کرو لیکن وہ نہ ملی چنانچہ حضرت عثمان رضی اللہ تعالیٰ عنہ نے ایک انگوٹھی بنو ائی اور اس میں محمد رسول اللہ کندہ کرایا۔ راوی کہتے ہیں کہ پھر وہ اسی سے مہر لگایا کرتے تھے اور اسے پہنا کرتے تھے۔

انگوٹھی بلا ضرورت نہیں پہننا چاہیے

محمد بن سلیمان، ابراہیم ، سعد، ابن شہاب، انس بن مالک، فرماتے ہیں کہ انہوں نے ایک روز حضور اکرم صلی اللہ علیہ و آلہ و سلم کے دست مبارک میں ایک چاندی کی انگوٹھی دیکھی پس لوگوں نے بھی انگوٹھیاں بنو ا کر پہن لیں رسول اللہ صلی اللہ علیہ و آلہ و سلم نے اپنی انگوٹھی پھینک دی پھر لوگوں نے بھی پھینک دیں۔ امام ابو داؤد فرماتے ہیں کہ اس حدیث کو زہری نے زیاد بن سعد اور شعیب بن مسافر سے روایت کیا ہے سب نے یہی کہا کہ چاندی کی انگوٹھی۔

سونے کی انگوٹھی کا بیان

مسدد، معتمر، ربیع، قاسم بن حسان، عبدالرحمن، حضرت ابن مسعود رضی اللہ تعالیٰ عنہ فرمایا کرتے تھے کہ حضور اکرم صلی اللہ علیہ و آلہ و سلم کو دس باتیں (عادتیں) ناپسند تھیں۔ زرد رنگ یعنی خلوق (جو ایک خاص قسم کی خوشبو ہے) بڑھاپے کو بدلنا (سیاہ خضاب لگانا)۔ پاجامہ یا تہبند وغیرہ ٹخنوں سے نیچے لگانا۔ سونے کی انگوٹھی پہننا۔ بغیر موقع محل کے (حرام موقع میں) عورتوں کی زینت اختیار کرنا۔ گٹے کھیلنا۔ تعویذ کرنا الّا یہ کہ معوذتین کے ساتھ ہوں۔ گنڈے لٹکانا۔ کسی غیر کے مقام میں حرام مقام میں منی کا اخراج کرنا۔ بچہ کو (ایام رضاعت میں صحبت کر کے) خراب کر دینا۔ (صحت کے اعتبار سے) لیکن یہ حرام نہیں ہے۔

لوہے کی انگوٹھی پہننا

حسن بن علی، محمد بن عبدالعزیز، ابو رزمہ، ابن حباب، حضرت عبداللہ بن بریدہ رضی اللہ تعالیٰ عنہ اپنے والد سے روایت کرتے ہیں کہ حضور اکرم صلی اللہ علیہ و آلہ و سلم کے پاس ایک پیتل کی انگوٹھی پہنے آیا ایک شخص۔ تو حضور اکرم صلی اللہ علیہ و آلہ و سلم نے اس سے فرمایا کہ مجھے کیا ہوا کہ میں تیرے اندر سے بتوں کی بو محسوس کرتا ہوں تو اس نے وہ انگوٹھی پھینک دی پھر ایک مرتبہ وہ لوہے کی انگوٹھی پہنے آیا تو حضور اکرم صلی اللہ علیہ و آلہ و سلم نے فرمایا کہ مجھے کیا ہوا کہ میں تجھ پر اہل دوزخ کا زیور دیکھ رہا ہوں اس نے اسے بھی پھینک دیا اور کہا کہ یا رسول اللہ صلی اللہ علیہ و آلہ و سلم میں کس چیز کی انگوٹھی بنو اؤ فرمایا کہ چاندی کی انگوٹھی بنو اؤ اور مثقال پورا مت کرنا۔ امام ابو داؤد فرماتے ہیں کہ محمد بن عبدالعزیز نے (جوراوی ہیں) السلمی المروزی نہیں کہا عبداللہ بن مسلم کے ساتھ۔

ابن مثنی وزیاد، یحیی، حسن بن علی، سہل، ابو عتاب، ابو مکین، نوح بن ربیعة، جوایاس بن الحارث بن معقیب کے نانا تھے ان کے دادا معقیب رضی اللہ تعالیٰ عنہ سے روایت کرتے ہیں کہ رسول اللہ صلی اللہ علیہ و آلہ و سلم کی انگوٹھی لوہے کی تھی جس پر چاندی لپٹی ہوئی تھی۔ راوی کہتے ہیں کہ بعض اوقات وہ انگوٹھی میرے ہاتھ میں ہوا کرتی تھی۔ اور کہتے ہیں کہ معقیب حضور اکرم صلی اللہ علیہ و آلہ و سلم کی انگوٹھی کی حفاظت کیا کرتے تھے۔

مسدد، بشر بن المفضل، عاصم بن کلیب، ابی ھریرہ، علی، فرماتے ہیں کہ رسول اللہ اکرم صلی اللہ علیہ و آلہ و سلم نے مجھ سے فرمایا کہ کہو اے اللہ مجھے ہدایت عطا فرما، مجھے سیدھا راستہ دکھا، اور ہدایت سے یہ ذکر کیا کرو کہ صراط مستقیم فرما اور سیدھا کرنے سے یہ نیت کیا کرو کہ مجھے تیر سیدھا کرنے کی توفیق فرما۔ حضرت علی رضی اللہ تعالیٰ عنہ فرماتے ہیں کہ مجھے منع فرمایا کہ میں انگوٹھی کو اس انگلی میں یا اس انگلی میں یعنی انگشت شہادت میں یا درمیانی انگلی میں رکھوں اور مجھے منع فرمایا کہ ریشمی کپڑے پہنوں اور فخر والی مسندوں سے۔ ابو بردہ رضی اللہ تعالیٰ عنہ فرماتے ہیں کہ میں نے حضرت علی رضی اللہ تعالیٰ عنہ سے پوچھا کہ قسیہ کیا چیز ہے فرمایا کہ وہ کپڑے جو ہمارے پاس شام یا مصر سے آتے ہیں چوکور چیک والے جن میں اترج کی تصاویر بنی ہوتی ہیں میں نے پوچھا کہ میثرہ کیا ہے فرمایا کہ وہ مسندیں ہیں جو عورتیں اپنے شوہروں کے لیے بنایا کرتی ہیں۔

انگوٹھی دائیں ہاتھ میں پہننا بہتر ہے یا بائیں ہاتھ میں؟

احمد بن صالح، ابن وہب، سلمان بن بلال، شریک، ابی نمیر، ابراہیم ، عبد اللہ، حنین، ابیہ، علی، حضور اکرم صلی اللہ علیہ و آلہ و سلم سے روایت کرتے ہیں شریک کہتے ہیں کہ مجھے ابو سلمہ بن عبدالرحمن نے بتلایا کہ حضور اکرم صلی اللہ علیہ و آلہ و سلم اپنے دائیں ہاتھ میں انگوٹھی پہنا کرتے تھے۔

نصر بن علی، والد، عبدالعزیز، ابی رداد، نافع، ابن عمر سے روایت ہے کہ حضور اکرم صلی اللہ علیہ و آلہ و سلم اپنے بائیں ہاتھ میں انگوٹھی پہنا کرتے تھے اور اس کا نگینہ ہتھیلی کے پیٹ کی طرف ہوتا تھا۔ امام ابو داؤد رضی اللہ تعالیٰ عنہ فرماتے ہیں کہ ابن اسحاق اور اسامہ بن زید نے نافع سے اسی سند کے ساتھ فرمایا کہ آپ صلی اللہ علیہ و آلہ و سلم دائیں ہاتھ میں پہنا کرتے تھے۔

ہناد بن عبدہ، حضرت نافع کہتے ہیں کہ ابن عمر رضی اللہ تعالیٰ عنہ اپنی انگوٹھی اپنے بائیں ہاتھ میں پہنا کرتے تھے۔

عبد اللہ بن سعید، یونس بن بکیر، محمد بن اسحاق، کہتے ہیں کہ میں نے صلت بن عبداللہ بن نوفل بن عبدالمطلب کے دائیں ہاتھ میں انگوٹھی ان کی چھوٹی انگلی میں دیکھی میں نے کہا کہ یہ کیا ہے؟ فرمایا کہ میں نے حضرت ابن عباس رضی اللہ تعالیٰ عنہ کو اسی طرح انگوٹھی پہنتے ہوئے نہیں دیکھا اور اس کے نگینہ کو ہتھیلی کی پشت کی طرف کر دیا اور فرمایا کہ یہ خیال نہ کیا جائے کہ حضرت ابن عباس رضی اللہ تعالیٰ عنہ ایسا کرتے تھے بیشک وہ ذکر کرتے تھے کہ رسول اللہ صلی اللہ علیہ و آلہ و سلم بھی اپنی انگوٹھی اسی طرح پہنتے تھے۔

گھنگرو پہننے کا بیان

علی بن سہل، ابراہیم ، بن حسن، حجاج، ابن جریح، عمر بن حفص، حضرت عامر رضی اللہ تعالیٰ عنہ بن عبداللہ کہتے ہیں کہ علی بن سہل بن الزبیر نے انہیں بتلایا کہ ان کی ایک آزاد کردہ باندی زبیر کی بیٹی کے ساتھ حضرت عمر بن خطاب رضی اللہ تعالیٰ عنہ کے پاس گئی اور اس کے پاؤں میں گھنٹیاں تھیں حضرت عمر رضی اللہ تعالیٰ عنہ نے انہیں کاٹ ڈالا پھر فرمایا کہ میں نے حضور اکرم صلی اللہ علیہ و آلہ و سلم سے سنا ہے کہ ہر گھنٹی کے ساتھ شیطان ہوتا ہے۔

محمد بن عبدالرحیم، روح، ابن جریح، بنانہ جو عبدالرحمن بن حسان الانصاری رضی اللہ تعالیٰ عنہ کی آزاد کردہ باندی تھیں وہ فرماتی ہیں کہ میں حضرت عائشہ رضی اللہ تعالیٰ عنہ کے پاس تھیں کہ ایک لڑکی ان کے پاس داخل ہوئی اور اس کے اوپر گھنگرو تھے جو آواز پیدا کر رہے تھے حضرت عائشہ رضی اللہ تعالیٰ عنہ نے فرمایا کہ تم ہرگز ہمارے پاس داخل نہ ہو الّا یہ کہ اپنے گھنگرو کو کاٹ دو اور فرمایا کہ میں نے حضور اکرم صلی اللہ علیہ و آلہ و سلم سے سنا ہے فرشتے رحمت کے اس گھر میں داخل نہیں ہوتے جس میں گھنٹیاں ہوں۔


دانتوں کو سونے سے باندھنے کا بیان

موسی بن اسماعیل، محمد، عبد اللہ، خزاعی، ابو اشہب، حضرت عبدالرحمن بن طرفہ فرماتے ہیں کہ ان کے دادا حضرت عرفجہ رضی اللہ تعالیٰ عنہ بن اسعد کی کلاب (کی جنگ) کے دن ناک کٹ گئی تو انہوں نے چاندی کی ناک بنو ا لی تو اس میں بدبو پیدا ہو گئی حضور اکرم صلی اللہ علیہ و آلہ و سلم نے انہیں حکم دیا تو انہوں نے سونے کی ناک بنو ا لی۔

حسن بن علی، یزید بن ہارون، ابو عاصم، ابو اشہب، عبدالرحمن، طرقة، عمر بن فجة بن اسعد اس سند سے بھی سابقہ حدیث منقول ہے۔ یزید بن ہارون کہتے ہیں کہ کیا عبدالرحمن بن طرفہ نے اپنے دادا عرفجہ کو پایا ہے؟کہا کہ ہاں۔

مومل بن ہشام، اسماعیل، ابو اشہب، عبدالرحمن بن طرفہ اپنے والد سے روایت کرتے ہیں کہ، اس سند سے بھی سابقہ حدیث منقول ہے۔

عورتوں کے لیے سونا پہننا جائز ہے

ابن نفیل، محمد بن اسامہ، محمد بن اسحاق، یحیی بن عباد، حضرت عائشہ رضی اللہ تعالیٰ عنہ فرماتی ہیں کہ حضور اکرم صلی اللہ علیہ و آلہ و سلم کے پاس نجاشی کی طرف زیورات جو اس نے ہدیہ کیے تھے آئے ان میں ایک سونے کی انگوٹھی بھی تھی، جس میں حبشی پتھر کا نگینہ تھا حضرت عائشہ رضی اللہ تعالیٰ عنہ فرماتی ہیں کہ حضور اکرم صلی اللہ علیہ و آلہ و سلم نے اسے ایک لکڑی سے چھوا یا اپنی بعض انگلیوں سے چھوا اس سے منہ پھیرتے ہوئے پھر آپ صلی اللہ علیہ و آلہ و سلم نے امامہ بنت ابو العاص کو بلایا جو حضور کی صاحبزادی زینب کی بیٹی تھیں اور فرمایا کہ اے میری بیٹی اس سے زینت اختیار کر۔

عبد اللہ بن مسلمہ، عبدالعزیز، ابن محمد، اسید بن ابو سعید، اسید بن براد، نافع بن عیاش، حضرت ابو ہریرہ رضی اللہ تعالیٰ عنہ سے روایت ہے کہ حضور اکرم صلی اللہ علیہ و آلہ و سلم نے فرمایا جس شخص کو یہ بات پسند ہو کہ اپنے محبوب کو آگ کا ایک حلقہ پہنائے تو اسے چاہیے کہ اپنے محبوب کو سونے کا ایک حلقہ پہنا دے اور جسے پسند ہو کہ اپنے محبوب کو آگ کا طوق پہنا دے اسے چاہیے کہ سونے کا طوق پہنائے اور جسے یہ پسند ہو کہ اسے آگ کے کنگن پہنائے اسے چاہیے کہ وہ محبوب کو سونے کا کنگن پہنا دے۔ لیکن تم پر چاندی کا استعمال جائز ہے پس اس سے کھیلا کرو۔

مسدد، ابو عوانہ، منصور، ربعی، حراش، حضرت حذیفہ رضی اللہ تعالیٰ عنہ کی بہن سے روایت ہے کہ رسول اللہ صلی اللہ علیہ و آلہ و سلم نے فرمایا کہ اے عورتوں کی جماعت خبردار تمہارے لیے چاندی ہے جس سے تم زیورات بنا سکتی ہو لیکن جہاں تک اس بات کا تعلق ہے کہ تم میں سے کوئی عورت ایسی نہیں جو سونے سے زینت کرے اور اسے ظاہر کرے مگر یہ کہ اسے اسی زیور سے عذاب دیا جائے گا۔

موسی بن اسماعیل، یزید، العطار، یحیی، محمود بن عمر انصاری، حضرت اسماء بنت یزید سے روایت ہے کہ حضور اکرم صلی اللہ علیہ و آلہ و سلم نے فرمایا کہ جو عورت بھی سونے کا ہار گلے میں ڈالے تو قیامت کے دن اس کی گردن اسی جیسا آگ کا ہار ڈالا جائے گا اور جو عورت بھی اپنے کانوں میں سونے کی ٹکیاں ڈالے تو اس کے کانوں میں اسی جیسی آگ کی بالیاں قیامت کے دن ڈالی جائیں گئی۔ یہ حدیث حکما منسوخ ہے۔

حمید بن مسعدہ، اسماعیل، خالد، میمون، القیاد، ابو قلابہ، معاویہ بن ابو سفیان، رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے چیتوں کی کھالوں پر سوار ہونے سے منع فرمایا ہے اور سونا پہننے سے مگر یہ کہ ذرا سا ٹکڑا ہو (یعنی مرد کو منع ہے سونا پہننا الّا یہ کہ ناک یا دانت وغیرہ بنو ائے تو سونے کی بنو ا سکتا ہے)۔



فتنوں کا بیان

فتنوں کا بیان

عثمان بن ابی شیبہ، جریر، اعمش، ابو وائل، حضرت حذیفہ رضی اللہ تعالیٰ عنہ بن یمان فرماتے ہیں کہ ایک مرتبہ حضور اکرم صلی اللہ علیہ و آلہ و سلم ہمارے درمیان کھڑے ہوئے پس کوئی چیز نہیں چھوڑی آپ نے اس جگہ کھڑے ہو کر قیامت تک مگر یہ کہ آپ نے اسے بیان کر دیا۔ پس اسے یاد کر لیا جس نے یاد کر لیا اور بھول گیا وہ جو بھول گیا اور بیشک میرے ان ساتھیوں نے اسے جان لیا اور بیشک جب بھی ان میں کوئی بات وقوع پذیر ہوتی تو مجھے اسی طرح یاد آ جاتی جس طرح ایک آدمی کو دوسرے آدمی کا چہرہ دیکھنے پر یاد آ جاتا ہے جبکہ وہ اس سے غائب ہو پھر جب وہ اسے دیکھے تو پہچان لے۔

محمد بن یحیی بن فارس، ابو مریم، ابن فروخ، قبیصہ رضی اللہ تعالیٰ عنہ بن ذویب کے ایک بیٹے اپنے والد حضرت قبیصہ سے روایت کرتے ہیں کہ حضرت حذیفہ رضی اللہ تعالیٰ عنہ بن یان نے فرمایا کہ خدا کی قسم مجھے نہیں معلوم کہ میرے ساتھی بھول گئے یا جان بوجھ کر بھلا چکے ہیں خدا کی قسم رسول اللہ صلی اللہ علیہ و آلہ و سلم نے دنیا کے ختم ہونے تک جو فتنے آنے والے ہیں جس میں تین سو یا اس سے زائد لوگ ہوں اس فتنے کے قائد کا نام لے کر بیان کیا اور اس کے باپ کا نام بھی اور اس کے قبیلہ کا نام بھی بیان کیا۔

ہارون، ابن عبد اللہ، ابو داؤد، جعفری، بدر بن عثمان، حضرت عبداللہ رضی اللہ تعالیٰ عنہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ عنقریب اس امت میں چار (بڑے) فتنے ہوں گے ان کے بعد فنا ہے۔

یحیی بن عثمان، سعید بن خمصی، ابو مغیرہ، عبد اللہ بن سالم، حضرت عمیر بن ہانی کہتے ہیں کہ میں نے حضرت عبداللہ بن عمر رضی اللہ تعالیٰ عنہ کو یہ فرماتے ہوئے سنا کہ ہم لوگ رسول اللہ صلی اللہ علیہ و آلہ و سلم کے پاس بیٹھے ہوئے تھے کہ آپ صلی اللہ علیہ و آلہ و سلم نے فتنوں کا ذکر کیا اور بہت کثرت سے ان کا تذکرہ کیا یہاں تک کہ فتنہ احلاس کا ذکر کیا تو ایک کہنے لگا کہ یا رسول اللہ صلی اللہ علیہ و آلہ و سلم فتنہ احلاس کیا ہے فرمایا کہ بھاگنا اور جنگ ہے پھر اس کے بعد سراء کا فتنہ ہے جس کا دھواں ایک ایسے آدمی کے پیر کے نیچے سے نکلے گا جو میرے والوں میں سے ہو گا وہ یہ گمان کرے گا وہ مجھ سے ہے لیکن مجھ سے نہیں ہو گا اور بیشک میرے ولی دوست تو وہی ہیں جو متقی ہیں پھر لوگ ایک شخص پر اعتماد کریں جیسے کہ سرین، پسلی کے اوپر یعنی ایک کجی والے شخص پر اتفاق کریں گے پھر وہیماء کا فتنہ ہو گا اور اس میں امت میں کسی کو نہیں چھوڑے گا مگر یہ کہ اسے ایک طمانچہ مارے گا جب لوگ کہیں گے کہ فتنہ ختم ہو گیا تو وہ اور بڑھے گا اس میں آدمی صبح کو مومن ہو گا تو شام کو کافر ہو گا یہاں تک کہ لوگ دو خیموں کی طرف نہ ہو جائیں ایک ایمان کا خیمہ جس میں نفاق نہیں ہو گا اور دوسرا نفاق کا خیمہ جس میں ایمان نہیں ہو گا پس اگر تم اس وقت ہو تو اس دن یا اس سے اگلے دن دجال کا انتظار کرو۔

مسدد، ابو عوانہ، حضرت سبیع بن خالد کہتے ہیں کہ جب تستر (ایک جگہ کا نام ہے) فتح ہوا تھا تو میں کوفہ آیا تھا اپنے ساتھ وہاں سے خچر لے کر۔ پس میں مسجد میں داخل ہوا تو اچانک وہاں چند قوی الجثہ آدمی تھے اور ٹھیک اس وقت وہاں ایک آدمی بیٹھا ہوا تھا کہ جب تم اسے دیکھو تو پہچان لو کہ یہ اہل حجاز میں سے ہے مبیع کہتے ہیں کہ میں نے کہا کہ یہ کون ہے؟ وہ لوگ اس سوال پر برافروختہ ہو گئے اور کہنے لگے کہ تو ان کو نہیں جانتا یہ صحابی رسول حضرت حذیفہ بن یمان رضی اللہ تعالیٰ عنہ ہیں حضرت حذیفہ کہنے لگے کہ لوگ حضور اکرم صلی اللہ علیہ و آلہ و سلم سے خیر کے بارے میں سوال کرتے تھے جبکہ میں ان سے شر کے متعلق سوال کیا کرتا تھا۔ تو لوگوں نے تیز نظروں سے انہیں دیکھا تو انہوں نے فرمایا کہ میں وہ بات جانتا ہوں جسے تم ناگوار سمجھو بیشک میں نے حضور اکرم صلی اللہ علیہ و آلہ و سلم سے کہا تھا کہ آپ صلی اللہ علیہ و آلہ و سلم کا کیا خیال ہے کہ اللہ نے جو یہ خیر ہمیں عطا فرمائی کیا اس کے بعد شر ہو گا جیسے کہ پہلے تھا۔ فرمایا کہ ہاں۔ میں نے کہا پھر اس سے بچاؤ کا کیا طریقہ ہے فرمایا کہ تلوار۔ میں نے کہا کہ یا رسول اللہ صلی اللہ علیہ و آلہ و سلم پھر کیا ہو گا آپ صلی اللہ علیہ و آلہ و سلم نے فرمایا کہ اگر کوئی اللہ تعالیٰ کا خلیفہ ہو زمین میں اور وہ تیری کمر پر مارے اور تیرا مال بھی لے تب بھی اس کی اطاعت کرنا ورنہ تو جنگل میں درخت کی جڑیں کھا کر مر جاتا میں نے کہا کہ پھر کیا ہو گا؟ فرمایا کہ پھر دجال نکلے گا اس کے ساتھ ایک نہر اور ایک آگ ہو گئی پس جو اس کی آگ میں گر جائے گا تو اس کا اجر واجب ہو گیا اور اس کا وبال و گناہ مٹا دیے جائیں گے اور جو اس کی نہر میں جا پڑا تو اس کا وبال واجب ہو گیا اور اس کو اجر و ثواب ضائع ہو گیا۔ راوی کہتے ہیں کہ میں نے عرض کیا پھر کیا ہو گا؟ فرمایا کہ پھر وہی قیام قیامت کا وقت ہو گا۔

محمد بن یحیی، عبدالرزاق، معمر، قتادہ، عمر بن عاصم، حضرت خالد بن خالد الیشکری نے یہی حدیث اس سند سے روایت کی ہے البتہ اتنا اضافہ ہے کہ حضرت حذیفہ رضی اللہ تعالیٰ عنہ فرماتے ہیں کہ میں نے عرض کیا کہ تلوار کے بعد کیا ہو گا؟ فرمایا کہ نیچ اور ذلیل لوگ رہیں گے اور ظاہر اصلح ہو گی لیکن ان کے قلوب میں فساد ہو گا پھر آگے ساری حدیث بیان کی راوی کہتے ہیں کہ تلوار سے حضرت قتادہ رضی اللہ تعالیٰ عنہ، حضرت ابو بکر رضی اللہ تعالیٰ عنہ کے زمانہ میں مرتدین مراد لیتے ہیں۔ علی اقذاء سے مراد گندگی پر رہیں گے۔ ہدنہ سے مراد صلح، علی دخان سے مراد دلوں میں فساد بھرے ہوئے۔

عبد اللہ بن مسلمہ، قعنبی، سلیمان، ابن مغیرہ، حمید، حضرت نصر بن عاصم اللیثی کہتے ہیں کہ ہمارے پاس خالد یشکری بنو لیث کی ایک جماعت میں آئے اور فرمایا کہ تم کون لوگ ہو؟ ہم نے کہا کہ ہم بنو لیث ہیں جو آپ کے پاس حضرت حذیفہ کی حدیث کے بارے میں پوچھنے کے لیے آئے ہیں تو انہوں نے حدیث ذکر فرمائی۔ حضرت حذیفہ رضی اللہ تعالیٰ عنہ کہتے ہیں کہ میں نے عرض کیا یا رسول اللہ صلی اللہ علیہ و آلہ و سلم کیا اس خیر کے بعد بھی کوئی فتنہ ہو گا؟ آپ نے فرمایا کہ اے حذیفہ رضی اللہ تعالیٰ عنہ کتاب اللہ میں جو کچھ ہے اسے معلوم کر اور اس کی اتباع کر تین مرتبہ یہ ارشاد فرمایا۔ حضرت حذیفہ رضی اللہ تعالیٰ عنہ فرماتے ہیں کہ میں نے عرض کیا کیا اس خیر کے بعد کوئی شر ہے فرمایا کہ دلوں کے فساد پر بظاہر صلح ہو گی۔ اور اس میں اور ان میں ایک جماعت گندگی پر ہو گی میں نے عرض کیا یا رسول اللہ صلی اللہ علیہ و آلہ و سلم دلوں پر فساد پر ظاہر پر صلح کا کیا مطلب ہے فرمایا کہ قوم کے قلوب اس حالت سے واپس نہ پھریں گے جس پر کہ وہ تھے۔ میں نے عرض کیا یا رسول اللہ صلی اللہ علیہ و آلہ و سلم کیا اس خیر کے بعد شر ہو گا؟ فرمایا کہ ایک اندھا، بہرا فتنہ ہو گا کہ اس میں آگ کے دروازہ پر بلانے والے لوگ ہوں گے پس اے حذیفہ رضی اللہ تعالیٰ عنہ اگر تو جنگل میں جڑیں کھا کر مر جائے تو یہ تیرے لیے بہتر ہے کہ اس سے کہ تو ان میں سے کسی کی پیروی کرے (کیونکہ سب ہی غلط ہوں گے)۔

مسدد عبدالوارث ابو تیاح، صخربن مدرک العجلی، حضرت سبیع بن خالد، حضرت حذیفہ سے یہی حدیث نقل کرتے ہیں فرمایا کہ اگر تو اس دن کوئی خلیفہ نہ پائے تو بھاگ جا اس فتنہ سے یہاں تک کہ تجھے موت آ جائے پس اگر تجھے جڑیں کاٹ کر کھاتے موت آ جائے تو یہ بہتر ہے اور اس حدیث کے آخر میں فرمایا کہ میں نے عرض کیا اس کے بعد کیا ہو گا فرمایا کہ پھر اگر کوئی اپنی گھوڑی کا بچہ جنانا چاہے گا تو وہ بھی نہیں جنا پائے گا یہاں تک کہ قیامت قائم ہو جائے۔

مسدد، عیسیٰ بن یونس، اعمش، زید بن وہب، عبدالرحمن بن عبدرب الکعبہ، حضرت عبداللہ بن عمر رضی اللہ تعالیٰ عنہ بن العاص سے روایت ہے کہ رسول اللہ صلی اللہ علیہ و آلہ و سلم نے فرمایا جس شخص نے امام کے ہاتھ پر بیعت کی اور اس کے ہاتھ میں اپنا ہاتھ دے دیا اور اس سے قلبی معاہدہ اقرار کر لیا تو حتی الامکان اس کی اطاعت کرے پس اگر کوئی دوسرا اس سے جھگڑا کرتا ہوا آئے تو اس دوسرے کی گردن مار ڈالو عبدالرحمن بن عبدرب الکعبہ کہتے ہیں کہ میں نے کہا کیا آپ نے خود حضور اکرم صلی اللہ علیہ و آلہ و سلم سے یہ سنا ہے؟ فرمایا کہ میرے دونوں کانوں نے سنا ہے اور میرے دل نے اسے محفوظ کیا ہے میں نے کہا کہ یہ آپ کے چچا زاد بھائی معاویہ ہیں جو ہمیں حکم دیتے ہیں کہ ہم یہ کام کریں وہ کام کریں فرمایا کہ اللہ کی اطاعت میں اس کی اطاعت کرو اور اللہ کی نافرمانی والے حکموں میں اس کی نافرمانی کرو۔

محمد بن یحیی بن فارس، عبید اللہ بن موسی، شیبان، الاعمش، ابو صالح، حضرت ابو ہریرہ رضی اللہ تعالیٰ عنہ فرماتے ہیں کہ حضور اکرم صلی اللہ علیہ و آلہ و سلم نے فرمایا کہ عربوں کے لیے ہلاکت ہو اس فتنہ سے جو قریب آ چکا ہے اس میں جس نے (لڑائی سے) اپنے ہاتھ روک لے وہی کامیاب ہو گیا۔

احمد بن صالح، عنبسہ، یونس زہری فرماتے ہیں کہ سلاح خیبر سے قریب ایک مقام ہے۔

سلیمان بن حرب، محمد بن عیسی، حماد بن زید، ایوب، ابو قلابہ، ابو اسماء، حضرت ثوبان رضی اللہ تعالیٰ عنہ (جو آزاد کردہ غلام ہیں حضور اکرم صلی اللہ علیہ و آلہ و سلم کے) فرماتے ہیں کہ حضور اکرم صلی اللہ علیہ و آلہ و سلم نے فرمایا اللہ نے زمین کو میرے لیے سمیٹ دیا یا یوں فرمایا کہ میرے پروردگار نے میرے لیے زمین کو سکیڑ دیا پس مجھے زمین کے مشارق ومغارب دکھائے گئے اور بیشک میری امت کی سلطنت عنقریب وہاں تک پہنچی گی جہاں تک میرے لیے زمین کو سمیٹا گیا اور مجھے دو خزانے سرخ و سفید دیے گئے اور بیشک میں نے اپنی پروردگار سے اپنی امت کے لیے یہ سوال کیا کہ انہیں کسی عام قحط سے ہلاک نہ کیجیے اور نہ ان کے اوپر ان کے علاوہ کوئی غیر دشمن مسلط کر دے کہ وہ ان کو جڑ سے ختم کر دے۔ اور بیشک میرے پروردگار نے مجھ سے فرمایا کہ اے محمد۔ بیشک میں جب فیصلہ کرتا ہوں تو پھر وہ رد نہیں ہوتا اور میں انہیں کسی عام قحط سے ہلاک نہیں کروں اور نہ ہی ان پر کوئی غیر دشمن مسلط کروں اگرچہ سارا کرہ ارض سے ان پر دشمن جمع ہو کر حملہ آور ہو جائیں یہاں تک کہ مسلمانوں میں سے آپس میں ہی بعض بعض کو ہلاک کر دیں گے اور بعض بعض کو قید کر دیں گے اور حضور اکرم صلی اللہ علیہ و آلہ و سلم نے فرمایا کہ بیشک مجھے اپنی امت پر گمراہ کرنے والے اماموں (مذہبی رہنماؤں) کا ڈر ہے اور جب میری امت میں تلوار رکھ دی جائے گی تو قیامت تک نہیں اٹھائی جائے گی اور قیامت اس دن تک قائم نہیں ہو گی یہاں تک کہ میری امت کے بعض قبائل مشرکین سے جا ملیں گے اور یہاں تک کہ میری امت کے بعض قبائل بتوں کی عبادت کریں اور بیشک میری امت میں تیس کذاب ہوں گے جن میں سے ہر ایک یہ دعوی کرے گا کہ وہ نبی ہے اور میں خاتم النبین ہوں میرے بعد کوئی نبی نہیں اور میری امت میں سے ایک طائفہ ہمیشہ حق پر رہے گی ابن عیسیٰ کہتے ہیں کہ حق پر غالب رہے گی اور ان کے مخالفین انہیں کوئی نقصان نہیں پہنچا سکیں گے یہاں تک کہ اللہ کا امر آ جائے۔


محمد بن عوف الطائی، محمد بن اسماعیل، ابو ابن عوف، ضمضم، شریح، حضرت ابو مالک اشعری فرماتے ہیں کہ حضور اکرم صلی اللہ علیہ و آلہ و سلم نے فرمایا کہ اللہ تعالیٰ نے تمہیں تین فسادوں سے نجات دی کہ ایک تم پر تمہارا نبی بد دعا نہیں کرے گا کہ تم سب اکٹھے ہلاک ہو جاؤ۔ دوسرے یہ کہ اہل باطل اہل حق پر غالب نہیں آ سکیں گے تیسرے یہ کہ تم لوگ ضلالت و گمراہی پر کبھی اکٹھے نہیں ہو سکو گے۔

محمد بن سلیمان انباری ، عبدالرحمن ، سفیان ، منصور ، یحیی بن حراش ، براء بن ناجیہ ، عبداللہ بن مسعود سے مروی ہے کہ حضور اکرم صلی اللہ علیہ و سلم اسلام کی چکی 35 برس یا چھتیس برس یا 37 برس تک گھومے گی پھر اگر ہلاک ہو گئے تو ان کا راستہ پہلے ہلاک ہونے والوں کا ہے اور ان کا دین ان کے لئے قائم رہا تو وہ ستر برس تک قائم رہے گا ابو ہریرہ کہتے ہیں کہ میں نے عرض کیا کہ کیا اس زمانہ کے اعتبار سے جو گزر گیا یا اس کے اعتبار جو باقی ہے ؟ فرمایا کہ جو گزر گیا اس کے اعتبار سے

احمد بن صالح، عنبسہ، یونس، ابن شہاب، حمید بن عبدالرحمٰن، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ زمانہ قریب ہو جائے گا علم کم ہو جائے گا فتنے ظاہر ہوں گے اور بخل و کنجوسی ڈال دی جائے گی (کہ لوگ خیرات و صدقات میں کمی کرنے لگیں گے) اور ہرج کثرت سے ہو گا۔ صحابہ نے عرض کیا کہ ہرج کیا ہے فرمایا کہ قتل۔ (قرب قیامت میں یہ واقعات ہوں گے)۔


فساد فتنہ کے وقت اس میں کوشش کرنا جائز نہیں

عثمان بن ابو شیبہ، وکیع، عثمان الشحام، مسلم بن ابی بکرہ اپنے والد سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا عنقریب ایک فتنہ ہو گا جس میں لیٹا ہوا شخص بیٹھے ہوئے سے بہتر ہو گا اور بیٹھا ہوا شخص کھڑے ہوئے ہوئے سے بہتر ہو گا اور کھڑا ہوا شخص چلنے والے سے بہتر ہو گا اور چلنے والا بہتر ہو گا اس فتنہ میں کوشش کرنے والے سے ابو بکرہ رضی اللہ تعالیٰ عنہ نے فرمایا کہ یا رسول اللہ صلی اللہ علیہ و آلہ و سلم آپ مجھے کیا حکم دیتے ہیں؟ فرمایا کہ جس کے پاس اونٹ ہوں تو اسے چاہیے کہ اپنے گھر والوں سے جا ملے اور جس کے پاس بکریاں مویشی ہوں تو وہ اپنی بکریوں سے جا ملے اور جس کو کوئی (زرعی) زمین ہو تو وہ زمین سے جا ملے (یعنی اپنے کام سے کام رکھے فتنہ سے بہت دور رہے) انہوں نے فرمایا کہ پس جس کے پاس ان میں سے کچھ نہ ہو؟ وہ کیا کرے فرمایا کہ اسے چاہیے کہ اپنی تلوار اٹھائے اور اس کی دھار کو مٹکے پر مار کر کند کر دے۔ (تا کہ لڑنے کے قابل ہی نہ رہے) پھر حتی الامکان جلدی نجات حاصل کرے فتنہ کے مقام سے۔

یزید بن خالد الرملی، المفضل، بکیر، بسر بن سعید، حضرت حسین بن عبدالرحمن الاشجعی کہتے ہیں کہ میں نے حضرت سعد بن ابی وقاص سے سنا کہ نبی کریم صلی اللہ علیہ و آلہ و سلم نے اس (مذکورہ بالا) حدیث میں فرمایا کہ میں نے عرض کیا یا رسول اللہ صلی اللہ علیہ و آلہ و سلم آپ کا کیا خیال ہے اس شخص کے بارے میں جو میرے گھر میں داخل ہو جائے اور میرے قتل کے لیے ہاتھ پھیلا لے تو انہوں نے کہا کہ حضور اکرم صلی اللہ علیہ و آلہ و سلم نے فرمایا کہ پھر تو آدم کے دونوں بیٹوں میں سے بہتر بیٹے کی طرح ہو جا یعنی ہابیل کی طرح جسے قابیل نے قتل کر دیا تھا۔ پھر یزید بن خالد الرملی نے یہ آیت پڑھی۔لَئِنْ بَسَطْتَ إِلَيَّ يَدَکَ۔

عمرو بن عثمان، ابو شہاب بن حراش، القاسم بن وابصة، حضرت ابن مسعود رضی اللہ تعالیٰ عنہ فرماتے ہیں کہ میں نے حضور اکرم صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے فرمایا کرتے تھے آگے وابصہ رضی اللہ تعالیٰ عنہ نے ابو بکرہ رضی اللہ تعالیٰ عنہ والی حدیث ہی میں سے کچھ بیان کیا۔ آگے فرمایا کہ اس فتنہ میں مرنے والے سب جہنم میں جائیں گے اس میں فرمایا کہ میں نے عرض کیا اے ابن مسعود رضی اللہ تعالیٰ عنہ۔ یہ کب ہو گا؟ فرمایا کہ وہ قتل کے ایام ہوں گے کہ مسلمانوں میں سے کسی کو اپنے ہم نشین پر بھی بھروسہ نہ ہو گا میں نے کہا کہ اگر میں وہ زمانہ پاؤں تو آپ مجھے کیا حکم دیتے ہیں؟ فرمایا کہ اپنی زبان اور ہاتھ کو روکے رکھو اور اپنے گھر میں پڑے ہوئے زین کے کپڑے کی طرح ہو جاؤ۔ جب حضرت عثمان رضی اللہ تعالیٰ عنہ قتل کیے گئے تو میرے دل میں یہ خیال دوڑا پس میں سوار ہو کر دمشق آگیا اور وہاں خریم رضی اللہ تعالیٰ عنہ بن فاتک سے ملا اور ان سے یہ حدیث بیان کی تو انہوں نے اللہ وحدہٗ لاشریک کی قسم کھائی کہ انہوں نے رسول اللہ صلی اللہ علیہ و آلہ و سلم سے ایسا ہی سنا ہے جیسا کہ ابن مسعود رضی اللہ تعالیٰ عنہ نے مجھ سے بیان کیا۔

مسدد، عبدالوارث بن سعید، محمد بن حجادہ، عبدالرحمٰن بن ثروان، ہزیل، حضرت ابو موسیٰ اشعری رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا قیامت کے قریب فتنے سیاہ رات کے ٹکڑوں کی طرح ظاہر ہوں گے (جس طرح رات کی سیاہی ایک دم چھا جاتی ہے اس طرح فتنے یکے بعد دیگرے آئیں گے۔) آدمی اس وقت صبح کو مومن ہو گا اور شام کو کافر ہو گا اور شام کو مومن ہو گا تو صبح کو کافر۔ بیٹھا ہوا شخص اس میں کھڑے ہوئے سے بہتر ہو گا اور چلنے والا اس میں کوشش کرنے والے سے بہتر ہے تو تم اپنی کمانوں کو توڑ ڈالو اور اپنے چلو (کمانوں کی تانت) کو کاٹ ڈالو اور اپنی تلواریں پتھروں سے دے مارو پس اگر کوئی تم میں سے کسی کے اوپر چڑھ آئے (آئے سے قتل کرنے کے لیے) تو تم آدم کے بیٹوں میں سے اچھے (ہابیل) کی طرح ہو جاؤ۔ (خود قتل ہو جاؤ دوسرے مسلمان کو قتل نہ کرو)۔

ابو الولید الطیالسی، ابو عوانہ، رقیہ بن مصقلہ، عون ابن ابو جحیفہ، حضرت عبدالرحمن کہتے ہیں کہ ایک مرتبہ میں حضرت ابن عمر رضی اللہ تعالیٰ عنہ کا ہاتھ پکڑے مدینہ کے راستوں میں سے کسی راستہ پر چلا جا رہا تھا کہ اچانک ایک ٹنگے ہوئے سر پر ہم نکل آئے تو ابن عمر رضی اللہ تعالیٰ عنہ نے اس سر کو دیکھ کر فرمایا کہ اس کا قاتل بڑا بدبخت ہے جب آگے چلے گئے تو فرمایا کہ میں تو اسے بدبخت ہی سمجھتا ہوں میں نے رسول اللہ صلی اللہ علیہ و آلہ و سلم سے سنا ہے کہ جو شخص میری امت میں سے کسی کو قتل کرنے کے لیے چلا اور اسے قتل کر دیا تو اس کے بارے میں اس طرح کہوکہ قاتل جہنم میں جائے گا اور مقتول جنت میں۔ امام ابو داؤد فرماتے ہیں کہ اسے ثوری نے عون سے انہوں نے عبدالرحمن بن سمیر یا سمیرہ سے روایت کیا ہے اور اسے لیث بن سلیم نے عون سے اور انہوں نے عبدالرحمن بن سمیرہ سے روایت کیا ہے امام ابو داؤد فرماتے ہیں کہ مجھ سے حسن بن علی نے کہا کہ ہم سے ابو الولید نے یہ حدیث بیان کی ابو عوانہ کے حوالہ سے، اور کہا کہ وہ میری کتاب میں ابن سبرہ ہیں اور انہوں نے کہا سمرہ اور کچھ لوگوں نے کہا کہ سمیرہ۔ یہ ابو الولید کا کلام ہے (عبدالرحمن کی ولدیت میں اختلاف ہو گیا کسی نے سبرہ، کسی نے سمیرہ کسی نے سمیر، اور کسی نے سمرہ بیان کیا)۔

مسدد، حماد، زید، ابو عمران، جوانی، مشعث بن طریف، حضرت ابو ذر رضی اللہ تعالیٰ عنہ فرماتے ہیں کہ مجھ سے رسول اللہ صلی اللہ علیہ و آلہ و سلم نے فرمایا کہ اے ابو ذر میں نے عرض کیا لبیک یا رسول اللہ صلی اللہ علیہ و آلہ و سلم میں حاضر ہوں پھر آگے حدیث بیان کی جس میں فرمایا کہ تمہارا اس زمانہ میں کیا حال ہو گا جب لوگوں میں اموات اتنی زیادہ ہوں گی کہ گھر ایک غلام کے بدلے میں ملے گا یعنی قبر حاصل کرنے کے لیے غلام دیں گے لوگ۔ میں نے کہا کہ اللہ اور اس کا رسول ہی بہتر جانتے ہیں یا اللہ اور اس کا رسول جو میرے لیے بہتر سمجھیں حکم فرمائیں۔ فرمایا کہ تمہارے لیے صبر کرنا ضروری ہے یا فرمایا کہ صبر کرنا۔ پھر فرمایا کہ اے ابو ذر۔ میں نے عرض کیا میں حاضر ہوں فرمایا کہ تمہارا اس وقت کیا حال ہو گا کہ جب تم أَحْجَارَ الزَّيْتِ (جو ایک مقام ہے مدینہ کے قریب) کو دیکھو گے کہ خون میں غرق ہو گیا ہے میں نے عرض کیا کہ اللہ اور اس کا رسول جو بہتر سمجھیں حکم فرمائیں۔ فرمایا کہ تمہارے ذمہ ضروری ہے کہ اسی جگہ پر قائم رہو جہاں تم ہو۔ میں نے عرض کیا کہ کیا میں اپنی تلوار نہ پکڑوں (اس وقت) اور اسے اپنے کندھے پر رکھ لوں۔ فرمایا کہ پھر تم قوم کے شریک ہو گئے ابو ذر کہتے ہیں کہ میں نے عرض کیا کہ پھر آپ مجھے کیا حکم فرماتے ہیں؟ فرمایا کہ اپنے گھر کو لازم پکڑو۔ ابو ذر رضی اللہ تعالیٰ عنہ کہتے ہیں کہ میں نے عرض کیا اگر کوئی مجھ پر میرے گھر میں چڑھ دوڑے (تو کیا کروں) فرمایا کہ اگر تو تلواروں کی چمک سے مرعوب ہو کر ڈر گیا تو اپنا کپڑا اپنے چہرے پر ڈال لینا (اورقتل ہو جانا) کہ تمہارا قاتل اپنے اور تمہارے گناہ کو سمیٹ لے گا۔ امام ابو داؤد فرماتے ہیں کہ مشعث کو اس حدیث میں سوائے حماد بن زید کے کسی نے ذکر نہیں کیا۔

محمد بن یحیی، فارس، عفان، عبدالواحد بن زیاد، عاصم، ابی شیبہ، حضرت موسیٰ اشعری رضی اللہ تعالیٰ عنہ فرماتے ہیں کہ نبی کریم صلی اللہ علیہ و آلہ و سلم نے فرمایا کہ تمہارے سامنے فتنے اندھیری رات کے ٹکڑوں کی طرح نمودار ہوں گے آدمی اس میں صبح کو مومن ہو گا اور شام کو کافر، شام کو مومن ہو گا صبح کو کافر بیٹھنے والا شخص اس میں کھڑے ہوئے شخص سے بہتر ہو گا اور کھڑا ہوا شخص اس میں چلنے والے سے بہتر اور چلنے والا شخص اس میں کوشش کرنے والے سے بہتر ہے لوگوں نے کہا آپ ہمیں کیا حکم دیتے ہیں؟ فرمایا کہ اپنے گھروں کے ٹاٹ کی طرح ہو جاؤ۔

ابراہیم بن حسن مصیبی، حجاج، لیث، سعد، معاویہ، حضرت مقداد رضی اللہ تعالیٰ عنہ بن الاسود فرماتے ہیں کہ خدا کی قسم بیشک میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ بیشک با سعادت شخص وہ ہے جو فتنوں سے بچا رہا، بیشک سعید شخص وہی ہے جو فتنوں سے بچا رہا، بیشک خوش بخت وہی ہے جو فتنوں سے بچا رہا اور جو فتنوں میں مبتلا ہو گیا پھر اس نے صبر کیا تو اس کے کیا کہنے (وہ تو کامیاب ہے)۔


فتنہ کے دوران زبان بند رکھنا

عبدالملک بن شعیب، لیث، ابن وہب، یحیی بن سعید، خالد، بن ابو عمران، عبدالرحمن، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا عنقریب ایک اندھا، بہرا، گونگا فتنہ ہو گا پس جو اس کی طرف توجہ کرے گا وہ اس کے نزدیک ہو جائے گا اور زبان کو اس کی طرف متوجہ کرنا ایسا ہے جیسے تلوار سے اس میں شریک ہونا۔

محمد بن عبید، حماد بن زید، لیث، طاؤس ، زیاد، حضرت عبداللہ بن عمر رضی اللہ تعالیٰ عنہ بن العاص فرماتے ہیں کہ رسول اللہ صلی اللہ علیہ و آلہ و سلم نے فرمایا کہ عنقریب ایک فتنہ ہو گا جو عرب کو گھیر لے گا، اس کے مقتولین جہنم میں جائیں گے اور اس میں زبان کا استعمال تلوار کے استعمال سے زیادہ سخت ہو گا۔ امام ابو داؤد فرماتے ہیں کہ اس حدیث کو سفیان ثوری نے لیث عن طاؤس عن الاعجم سے روایت کیا ہے۔

محمد بن عیسیٰ بن طباع عبداللہ بن عبدالقدوس فرماتے ہیں کہ زیادہ موٹے کان والے تھے۔

فتنہ کے دوران بادیہ نشین ہونے کی اجازت ہے

عبید اللہ بن مسلمہ، مالک بن عبدالرحمن بن وعبد اللہ، عبدالرحمن، ابو صعصہ، والد حضرت ابو سعید خدری رضی اللہ تعالیٰ عنہ نے فرمایا کہ رسول اللہ صلی اللہ علیہ و آلہ و سلم نے فرمایا کہ قریب ہے کہ مسلمان کا بہترین مال بکریاں ہوں گی جن کے پیچھے وہ پہاڑوں کی بلندیوں اور بارش برسنے کی جگہوں پر جائے گا اپنے دین کو لے کر فتنوں سے بھاگے گا۔


دوران فتنہ لڑائی سے ممانعت

ابو کامل، حماد بن زید، ابو ب، یونس، حسن، حضرت احنف رضی اللہ تعالیٰ عنہ بن قیس فرماتے ہیں کہ میں (حضرت علی رضی اللہ تعالیٰ عنہ ومعاویہ رضی اللہ تعالیٰ عنہ کی لڑائی کے دوران) لڑائی کے ارادہ سے نکلا تو راستہ میں حضرت ابو بکرہ رضی اللہ تعالیٰ عنہ مجھے ملے تو انہوں نے کہا کہ واپس لوٹ جاؤ اس لیے کہ میں نے رسول اللہ صلی اللہ علیہ و آلہ و سلم سے سنا ہے کہ آپ فرماتے تھے کہ جب دو مسلمان اپنی تلواروں کے ساتھ ایک دوسرے کے مد مقابل آ جائیں تو پھر قاتل اور مقتول دونوں جہنم میں جائیں گے کسی نے کہا یا رسول اللہ صلی اللہ علیہ و آلہ و سلم یہ قاتل تو ٹھیک ہے لیکن مقتول کیا ہوا تو فرمایا کہ اس نے بھی تو اپنے مقابل کو قتل کرنے کا ارادہ کیا تھا۔

محمد بن متوکل عسقلانی، عبدالرزاق، معمر، ایوب، حضرت حسن سے ان کی سند کے ساتھ مختصرا یہی حدیث مروی ہے۔

مومن کا قتل عظیم ترین گناہ ہے

مومل بن فضل، محمد بن شعیب، حضرت خالد بن دہقان کہتے ہیں کہ ہم لوگ غزوہ قسطنطنیہ میں ذلقیہ کے مقام پر تھے پس ایک آدمی اہل فلسطین کے اشراف میں اور ان کے بہترین لوگوں میں سے سامنے آیا اور لوگ اس کے مرتبہ و مقام کو جانتے تھے اسے ہانی بن کلثوم بن شریک الکنان کہا جاتا تھا اس نے عبداللہ بن ابی زکریا کو سلام کیا اور وہ اس کا حق پہچانتے تھے خالد نے ہم سے کہا عبداللہ بن ابی زکریا ہم سے بیان کیا کہ میں نے ام درداء رضی اللہ تعالیٰ عنہ کو یہ فرماتے ہوئے سنا کہ کہ میں نے ابو درداء رضی اللہ تعالیٰ عنہ کو رسول اللہ صلی اللہ علیہ و آلہ و سلم سے کہتے ہوئے سنا کہ آپ نے فرمایا کہ، ہر گناہ ممکن ہے کہ اللہ تعالیٰ اس کی مغفرت فرما دیں سوائے اس کے جو مشرک ہو کر مرا ہو یا کسی مسلمان نے کسی مسلمان کو عمداً قتل کیا ہو تو ان کی مغفرت نہیں ہو گی ہانی بن کلثوم نے کہا کہ میں نے محمود بن الربیع سے سنا وہ حضرت عبادہ رضی اللہ تعالیٰ عنہ بن صامت سے اور وہ رسول اللہ صلی اللہ علیہ و آلہ و سلم سے حدیث بیان کرتے تھے کہ انہوں نے فرمایا جس شخص نے کسی مسلمان کو ناحق قتل کیا اور پھر اس کے قتل پر خوش ہوا تو اللہ تعالیٰ اس کے کسی نفل و فرض عبادت کو قبول نہیں فرمائیں گے۔ خالد کہتے ہیں کہ پھر ہم سے ابن ابی زکریا نے ابو درداء رضی اللہ تعالیٰ عنہ کے واسطہ سے حدیث بیان کی رسول اللہ صلی اللہ علیہ و آلہ و سلم نے فرمایا کہ مومن ہمیشہ آزاد اور بے فکر رہتا ہے جب تک کہ اسے کوئی حرام خون نہ پہنچے پھر جب وہ حرام خون میں مبتلا ہو جاتا ہے تو نہایت عاجز اور تنگ ہو جاتا ہے، اور ہانی بن کلثوم نے محمود بن الربیع کے واسطہ سے انہوں نے عبادہ بن صامت رضی اللہ تعالیٰ عنہ عن رسول اللہ صلی اللہ علیہ و آلہ و سلم سے اسی جیسی حدیث بیان کی ہے۔

عبدالرحمن بن عمر، محمد بن مبارک حضرت خالد بن دہقان کہتے ہیں کہ میں نے یحیی بن یحیی الغسانی سے حضور اکرم صلی اللہ علیہ و آلہ و سلم کے قول، ، اعتبط بقتلہ، ، کا مطلب پوچھا تو انہوں نے کہا کہ اس سے مراد وہ لوگ ہیں جو فتنہ کے دوران قتل و غارت گری کیا کرتے ہیں آپس میں۔ پس ان میں سے ایک قتل کرتا ہے اور یہ سمجھتا ہے کہ وہ ہدایت پر ہے اور اللہ تعالیٰ اسے اس گناہ پر استغفار بھی نہیں کرتا۔

مسلم بن ابراہیم ، حماد، عبدالرحمن بن اسحاق، ابو زناد، مجاہد، عوف، حضرت خارجہ بن زید کہتے ہیں کہ میں نے حضرت زید بن ثابت رضی اللہ تعالیٰ عنہ سے اس جگہ پر سنا کہ وہ فرما رہے تھے کہ یہ آیت کریمہومن یقتل مومنا کہ جو شخص کسی مسلمان کو جان بوجھ کر قتل کر دے تو اس کی سزا جہنم ہے ہمیشہ اس میں رہے گا۔ سورة فرقان کی آیت، (وَالَّذِيْنَ لَا يَدْعُوْنَ مَعَ اللّٰهِ اِلٰــهًا اٰخَرَ وَلَا يَقْتُلُوْنَ النَّفْسَ الَّتِيْ حَرَّمَ اللّٰهُ الّا بِالْحَقِّ) 25۔ الفرقان:68) کے چھ ماہ بعد نازل ہوئی۔

یوسف بن موسی، جریر، منصور، حضرت سعید بن جبیر کہتے ہیں کہ میں نے حضرت ابن عباس رضی اللہ تعالیٰ عنہ سے سوال کیا۔ (اس آیت کے بارے میں) تو انہوں نے فرمایا کہ جب اللہ نے قرآن کریم کی آیت والذین لا یدعون مع اللہ جس کا ترجمہ پیچھے والی حدیث میں گزر گیا ہے نازل کی تو مکہ کے مشرکین کہنے لگے کہ ہم نے تو اللہ کے حرام کردہ خون کو (ناحق) قتل کیا ہے اور ہم نے اللہ کے علاوہ دوسرے معبودوں کو بھی پکارا ہے اور ہم تو بہت فحش اور بے حیائی کے کام بھی کر چکے ہیں تو اللہ نے یہ آیت نازل فرمائی، ، الّا من تاب و امن و عمل صالحاً سوائے اس کے جس نے توبہ کی، ایمان لایا اور اعمال صالحہ کیے تو یہی وہ لوگ ہیں کہ اللہ ان کی برائیوں کو نیکیوں سے بدل دیں گے۔ تو یہ آیت تو ان لوگوں کے لیے ہے (یعنی کفار و مشرکین مکہ کے بارے میں) جبکہ سورة نساء کی آیت (اِلَّا مَنْ تَابَ وَاٰمَنَ وَعَمِلَ عَمَلًا صَالِحًا فَاُولٰۗىِٕكَ يُبَدِّلُ اللّٰهُ سَـيِّاٰتِهِمْ حَسَنٰتٍ ) 25۔ الفرقان:70)  نازل ہوئی تو یہ اس شخص کے بارے میں ہے جو اسلام کے احکامات کو جان گیا پھر کسی مسلمان کو جان بوجھ کر قتل کیا تو اس کی جزا جہنم ہے اس کی کوئی توبہ نہیں ہے۔ سعید بن جبیر کہتے ہیں کہ میں نے یہ بات مجاہد سے ذکر کی تو انہوں نے فرمایا کہ الایہ کہ وہ صدق دل سے نادم ہو۔

احمد بن ابراہیم ، حجاج، جریح، یعلی، حضرت سعید بن جبیر (مشہورتابعی) نے حضرت ابن عباس رضی اللہ تعالیٰ عنہ سے اس حدیث میں یہی نقل کیا ہے کہ ابن عباس نے سورہ فرقان کی آیت وَالَّذِينَ لَا يَدْعُونَ مَعَ اللَّهِ إِلَهًا آخَرَ کے بارے میں یہی کہا کہ یہ مشرکین کے بارے میں نازل ہوئی ہے فرمایا کہ پھر اللہ نے یہ آیت نازل فرمائی (قُلْ يٰعِبَادِيَ الَّذِيْنَ اَسْرَفُوْا عَلٰٓي اَنْفُسِهِمْ لَا تَقْنَطُوْا مِنْ رَّحْمَةِ اللّٰهِ) 39۔ الزمر:53) اے میرے وہ بندو جنہوں نے اپنی جانوں پر حد سے تجاوز کیا ہے اللہ کی رحمت سے مایوس نہ ہو۔

احمد بن حنبل، عبدالرحمن، سفیان، مغیرہ بن نعمان، حضرت سعید بن جبیر حضرت ابن عباس رضی اللہ تعالیٰ عنہ سے نقل کرتے ہیں کہ انہوں نے فرمایا کہ (وَمَنْ يَّقْتُلْ مُؤْمِنًا مُّتَعَمِّدًا) 4۔ النساء:93) کو کسی آیت نے منسوخ نہیں کیا۔

احمد بن یونس، ابو شہاب، حضرت سلیمان التیمی حضرت ابو مجلز سے اللہ تعالیٰ کے اس قول وَمَنْ يَقْتُلْ کے بارے میں نقل کرتے ہیں کہ یہی اس کی سزا ہے لیکن اللہ اگر چاہیں تو اسے اس فعل سے بری بھی کر سکتے ہیں۔

قتل ہونے میں کیا امید کی جائے

مسدد، ابو احوص، سلام بن سلیم، منصور، ہلال بن یساف، حضرت سعید رضی اللہ تعالیٰ عنہ بن زید فرماتے ہیں کہ ہم لوگ رسول اللہ صلی اللہ علیہ و آلہ و سلم کے پاس تھے کہ تو آپ نے ایک فتنہ کا ذکر فرمایا اور اس کے بڑے عظیم اور سخت ہونے کا ذکر کیا ہم نے کہا یا رسول اللہ صلی اللہ علیہ و آلہ و سلم یا صحابہ نے کہا اگر یہ فتنہ ہم پالے تو ہمیں تو مار ڈالے گا۔ رسول اللہ صلی اللہ علیہ و آلہ و سلم نے فرمایا کہ بیشک تمہیں قتل ہونا ہی کافی ہے۔ سعید بن زید کہتے ہیں کہ پس میں نے اپنے بھائیوں کو دیکھا کہ (جنگ جمل و صفین) میں قتل ہو گئے۔

عثمان بن ابو شیبہ، کثیر، ہشام مسعودی، سعید بن حضرت ابو بردہ رضی اللہ تعالیٰ عنہ، حضرت ابو موسیٰ اشعری رضی اللہ تعالیٰ عنہ سے نقل کرتے ہیں کہ انہوں نے فرمایا کہ رسول اللہ صلی اللہ علیہ و آلہ و سلم نے فرمایا کہ میری یہ امت مرحومہ ہے اس پر آخرت میں کوئی عذاب نہ ہو گا جبکہ دنیا میں اس کے عذاب یہ ہوں گے۔ فتنے، زلزلے، قتل غارت گری۔

عمر بن عثمان، نامر، معاویہ، اسماعیل، ابی خالد، حضرت جابر بن سمرہ رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ یہ دین ہمیشہ قائم رہے گا یہاں تک کہ تم پر بارہ خلفاء ہوں گے سب کے سب ایسے ہوں گے کہ امت کا ان پر اجتماع و اتفاق ہو جائے گا پس میں نے رسول اللہ صلی اللہ علیہ و آلہ و سلم کا کلام سنا اور اسے سمجھ نہ سکا تو میں نے اپنے والد سے کہا کہ حضور اکرم صلی اللہ علیہ و آلہ و سلم کیا کہہ رہے تھے؟ فرمایا کہ وہ سب خلفاء قریش میں سے ہوں گے۔

موسی بن اسماعیل، وہیب، دواؤد، عامر، حضرت جابر رضی اللہ تعالیٰ عنہ بن سمرہ فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ یہ دین مسلسل معزز رہے گا بارہ خلفاء کے ہونے تک۔ یہ سن کر لوگوں نے نعرہ تکبیر لگایا پھر زور سے چلائے۔ پھر آپ نے آہستہ سے کچھ فرمایا۔ میں نے اپنے والد سے کہا کہ رسول اللہ صلی اللہ علیہ و آلہ و سلم نے کیا فرمایا ؟ کہا کہ یہ فرمایا کہ وہ سب خلفاء قریش میں سے ہوں گے۔

ابن نفیل۔ زہیر، زیاد، ابن خثیمہ، اسود بن سعیدہمدانی، جابر، سمرہ، اس سند سے بھی سابقہ حدیث منقول ہے اس اضافہ کے ساتھ کہ جب آپ صلی اللہ علیہ و آلہ و سلم اپنے گھر واپس لوٹے تو قریش کے کچھ لوگ آپ کے پاس آئے اور کہنے لگے کہ پھر کیا ہو گا یعنی ان خلفاء کے بعد کیا ہو گا؟ فرمایا کہ قتل عام ہو گا۔


امام مہدی کا بیان

مسدد، عمر بن عبید، محمد بن علاء، ابو بکر یعنی ابن عیاش، مسدد، یحیی، سفیان، احمد بن ابراہیم ، عبداللہ بن موسی، زائدہ احمد بن ابراہیم ، عبید اللہ بن موسی، فترمغنی، عاصم، حضرت عبداللہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ دنیا کے ختم ہونے میں ایک دن بھی باقی ہو گا۔ زائدہ نے فرمایا کہ اللہ نے اس دن کو اتنا لمبا کر دیں گے یہاں تک کہ ایک آدمی مجھ سے یا فرمایا کہ اہل بیت میں سے بھیجیں گے جس کا نام میرے نام سے اور جس کے باپ کے نام میرے باپ کے نام سے مطابقت رکھتا ہو گا۔ فطر نے اپنی حدیث میں فرمایا کہ حضور اکرم صلی اللہ علیہ و آلہ و سلم نے فرمایا وہ زمین کو عدل و انصاف سے بھر دیں گے جیسے وہ ظلم و جور سے بھر دی گئی تھی جبکہ سفیان نے اپنی روایت میں فرمایا کہ دنیا جائے گی نہیں یا ختم نہیں ہو گی یہاں تک کہ ملک عرب کا مالک میرے اہل بیت میں سے ایک شخص ہو جائے گا جس کا نام میرے نام کے مطابق ہو گا۔ امام ابو داؤد فرماتے ہیں کہ ابو بکر بن عیاش اور عمر بن عبید کے الفاظ سفیان ہی کی طرح ہیں۔

عثمان بن ابو شیبہ، فضل ابن دکین، فطر قاسم، ابو بکرہ، ابو طفیل، حضرت علی رضی اللہ تعالیٰ عنہ رسول اللہ صلی اللہ علیہ و آلہ و سلم سے نقل کرتے ہیں کہ جب زمانہ میں سے صرف ایک دن (باعتبار آخرت) باقی رہ جائے گا تو اللہ تعالیٰ میرے اہل بیت میں سے ایک آدمی کو بھیجیں گے جو زمین کو عدل و انصاف سے اس طرح بھر دیں گے جس طرح وہ پہلے ظلم سے بھر دی گئی تھی۔

احمد بن ابراہیم ، عبداللہ بن جعفر رقعی، ابو ملیح حسن ابن عمر، زیاد بن بیان، علی بن نفیل، سعید بن مسیب، حضرت ام سلمہ رضی اللہ تعالیٰ عنہ (ام المومنین) فرماتی ہیں کہ میں نے حضور اکرم صلی اللہ علیہ و آلہ و سلم کو یہ فرماتے ہوئے سنا کہ، ، مہدی میرے خاندان سے اور فاطمہ کی اولاد میں سے ہوں گے۔ عبداللہ بن جعفر کہتے ہیں کہ میں نے ابو الملیح حسن بن عمر علی بن نفیل کی تعریف کرتے اور ان کی نیکی و صلح کا ذکر کرتے سنا ہے۔

سہل بن تمام بن بزیع، عمران، قطان، قتادہ، ابو نضرہ، حضرت ابو سعید خدری رضی اللہ تعالیٰ عنہ نے فرمایا کہ نبی کریم صلی اللہ علیہ و آلہ و سلم نے فرمایا مہدی مجھ سے ہوں گے روشن پیشانی اور بلند ناک والے ہوں گے زمین کو عدل و انصاف سے اس طرح بھریں گے جس طرح وہ ظلم و جور سے بھر دی گئی تھی اور سات سال تک حکومت کریں گے، پھر اس کے بعد حضرت عیسیٰ نازل ہو جائیں گے جن کی اقتداء میں حضرت مہدی رضی اللہ تعالیٰ عنہ دجال سے لڑیں گے۔

محمد بن مثنی، معاذ بن ہشام، ابو قتادہ، صالح ابو خلیل صاحب، حضرت ام المومنین ام سلمہ رضی اللہ تعالیٰ عنہ زوجہ رسول اللہ صلی اللہ علیہ و آلہ و سلم سے روایت ہے کہ نبی کریم صلی اللہ علیہ و آلہ و سلم نے فرمایا کہ ایک خلیفہ کی موت کے وقت لوگوں میں (اگلا خلیفہ منتخب کرنے میں) اختلاف ہو جائے گا اس دوران ایک آدمی مدینہ سے نکل کر مکہ کی طرف بھاگے گا لوگ اسے خلافت کے لیے نکالیں گے لیکن وہ اسے ناپسند کرتے ہوں گے پھر لوگ ان کے ہاتھ پر حجر اسود اور مقام ابراہیم کے درمیان بیعت کریں گے پھر وہ ایک لشکر شام سے بھیجیں گے تو وہ لشکر، ، بیدائ، ، کے مقام پر زمین میں دھنس جائے گا جو مکہ اور مدینہ کے درمیان ایک جگہ ہے جب لوگ اس لشکر کو دیکھیں گے تو اہل شام کے ابدال اور اہل عراق کی جماعتیں ان کے پاس آئیں گی ان سے بیعت کریں گی پھر ایک آدمی اٹھے گا قریش میں سے جس کی ننھیال بنی کلب میں ہو گی وہ ان کی طرف ایک لشکر بھیجے گا تو وہ اس لشکر پر غلبہ حاصل کر لیں گے اور وہ بنو کلب کا لشکر ہو گا اور ناکامی ہو اس شخص کے لیے جو بنو کلب کے اموال غنیمت کی تقسیم کے موقع پر حاضر نہ ہو، مہدی مال غنیمت تقسیم کریں گے اور لوگوں میں انکے نبی کی سنت کو جاری کریں گے اور اسلام پر اپنی گردن زمین پر ڈال دے گا (سارے کرہ ارض پر اسلام پھیل جائے گا) پھر اس کے بعد سات سال تک وہ زندہ رہیں گے پھر ان کا انتقال ہو جائے گا اور مسلمان ان کی نماز جنازہ پڑھیں گے امام ابو داؤد فرماتے ہیں کہ بعض ہشام کے حوالہ سے یہ کہا کہ وہ نو سال تک زندہ رہیں گے جبکہ بعض نے کہا کہ سات سال تک رہیں گے۔

ہارون بن عبد اللہ، عبدصمد، ہمام، قتادہ، ابو دواؤد، معاذ، ہشام حضرت قتادہ سے یہی حدیث منقول ہے انہوں نے سال کہے ہیں۔ امام ابو داؤد فرماتے ہیں کہ معاذ کے علاوہ سب نے ہشام کے حوالہ سے سال ہی کہے ہیں۔

ابن مثنی، عمر بن عاصم، ابو العوام، قتادہ، ابو خلیل، عبداللہ بن حارث، ام سلمہ، حضور صلی اللہ علیہ و سلم سے یہی حدیث نقل کرتی ہیں لیکن معاذ بن ہشام کی حدیث زیادہ مکمل ہے۔

عثمان بن ابی شیبہ، جریر، عبدالعزیز، رفیع، عبید اللہ، ام سلمۃ، حضور اکرم صلی اللہ علیہ و سلم سے روایت ہے کہتی ہیں کہ حضور اکرم صلی اللہ علیہ و آلہ و سلم نے زمین میں دھنس جانے والے لشکر کا تذکرہ کیا تو میں نے عرض کیا یا رسول اللہ صلی اللہ علیہ و آلہ و سلم اس شخص کا کیا حال ہو گا جو بادل نخواستہ اس لشکر میں شامل ہوا ہو؟ فرمایا کہ سب کے سب زمین میں دھنس جائیں گے لیکن قیامت کے روز اپنی نیت کے مطابق اٹھائے جائیں گے۔ امام ابو داؤد فرماتے ہیں کہ مجھ سے ہارون بن مغیرہ، عمرو بن ابی قیس عن شعیب بن خالد عن اسحاق کے واسطہ سے بیان کیا گیا کہ حضرت علی رضی اللہ تعالیٰ عنہ نے اپنے صاحبزادے سے حضرت حسن کی طرف دیکھ کر فرمایا میرا یہ بیٹا سردار ہو گا جیسے کہ نبی کریم صلی اللہ علیہ و آلہ و سلم نے اس کا نام رکھا تھا اور عن قریب اس کی نسل میں ایک شخص پیدا ہو گا جس کا نام تمہارے نبی صلی اللہ علیہ و آلہ و سلم کے نام کے مطابق ہو گا وہ اخلاق و کردار میں تمہارے نبی کے مشابہ ہو گا لیکن صورت و خلقت میں مشابہ نہیں ہو گا پھر طویل قصہ ذکر کر کے فرمایا کہ وہ زمین کو عدل و انصاف سے بھر دے گا جبکہ ہارون نے بواسطہ عمرو بن ابی قیس بواسطہ مطرف بن طریف بواسطہ حسن بواسطہ ہلال بن عمرو بیان کیا کہ میں نے حضرت علی کرم اللہ وجہہ کو یہ فرماتے ہوئے سنا کہ نبی کریم صلی اللہ علیہ و آلہ و سلم نے فرمایا ماوراء النہر سے ایک آدمی نکلے گا جسے حارث بن حراث کہا جاتا ہو گا اس کے سامنے ایک اور آدمی ہو گا جسے منصور کہا جاتا ہو گا وہ محمد صلی اللہ علیہ و آلہ و سلم کی آل کو تسلط دے گا یا متمکن کرے گا۔ (زمین میں) جیسے قریش نے حضور صلی اللہ علیہ و آلہ و سلم کو جگہ دی تھی اس کی مدد کرنا ہر مسلمان پر واجب ہو گا یا فرمایا کہ اس کی دعوت قبول کرنا واجب ہو گا۔

 فتنہ کے وقت لوگوں سے (غیر ضروری) گفتگو چھوڑ دینا چاہیے

مسدد، مسلم بن ابراہیم، حماد، علی بن زید، حسن، ابی بکرہ، ح، محمد بن مثنی، محمد بن عبداللہ انصاری، اشعث، حسن، حضرت ابو بکر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے حضرت حسن بن علی رضی اللہ تعالیٰ عنہ سے فرمایا کہ میرا یہ بیٹا سردار ہے اور میں بیشک امید رکھتا ہوں کہ اس کے ذریعہ سے اللہ میری امت کے دو گرہوں میں صلح کرا دے اور حماد سے روایت ہے کہ حضرت حسن رضی اللہ تعالیٰ عنہ نے حضرت معاویہ رضی اللہ تعالیٰ عنہ سے صلح کر لی اور خلافت سے دستبردار ہو گئے جس کی وجہ سے ایک بہت بڑا فتنہ ختم ہو گیا۔

حسن بن علی، یزید، ہشام، محمد فرماتے ہیں کہ حضرت حذیفہ رضی اللہ تعالیٰ عنہ بن یمان نے فرمایا کہ لوگوں میں سے کوئی ایک شخص بھی ایسا نہیں ہے کہ وہ فتنہ کو پائے مگر یہ کہ مجھے اس فتنہ میں مبتلا ہونے کا خدشہ نہ ہو۔ سوائے محمد بن مسلمہ کے بیشک میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ تجھے فتنہ کوئی نقصان نہیں پہنچائے گا۔

عمرو بن مرزوق، شعبہ، اشعث بن سلیم، حضرت ابو بردہ ثعلبہ کہتے ہیں کہ ہم حضرت حذیفہ رضی اللہ تعالیٰ عنہ کے پاس گئے تو انہوں نے فرمایا کہ بیشک میں ایسے شخص کو جانتا ہوں جسے فتنہ کوئی ضرر نہیں پہنچائے گا۔ ثعلبہ کہتے ہیں کہ ہم ان کے پاس سے باہر نکلے تو ایک خیمہ لگا ہوا دیکھا ہم اس میں داخل ہو گئے تو دیکھا کہ اس میں محمد بن مسلمہ ہیں ہم نے ان سے حذیفہ کے اس قول کے بارے میں پوچھا تو انہوں نے فرمایا کہ میں نہیں چاہتا کہ تمہارے شہروں میں کوئی جگہ مجھے شامل ہو جائے یہاں تک کہ وہ فتنوں سے بالکل صاف اور روشن ہو جائے (مراد یہ ہے کہ میں تمہارے شہروں میں رہائش نہیں رکھنا چاہتا جب تک کہ فتنے ختم نہ ہو جائیں)۔

مسدد، ابو عوانہ، اشعث بن سلیم، حضرت ابو بردہ، ضبیعہ بن حصین الثعلبی سے اسی معنی کی حدیث روایت کرتے ہیں جو اوپر گزری۔

اسماعیل بن ابراہیم ہذلی، ابن علیہ یونس، حسن، قیس بن عباد کہتے ہیں کہ میں نے حضرت علی رضی اللہ تعالیٰ عنہ سے کہا کہ یہ جو آپ سفر کرتے ہیں (حضرت معاویہ رضی اللہ تعالیٰ عنہ سے لڑائی کے لیے) تو اس کے بارے میں ہمیں بتلائیں کہ کیا یہ اس کا کوئی عہد ہے جو آپ سے رسول اللہ صلی اللہ علیہ و آلہ و سلم نے لیا تھا یا آپ صلی اللہ علیہ و آلہ و سلم اپنی رائے سے ایسا کرتے ہیں؟ انہوں نے فرمایا کہ رسول اللہ صلی اللہ علیہ و آلہ و سلم نے مجھ سے کوئی عہد نہیں لیا لیکن یہ تو میری ذاتی رائے ہے۔

مسلم بن ابراہیم، قاسم بن فضل، ابو نضرہ، حضرت ابو سعید رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ مسلمانوں میں تفرقہ کے وقت ایک فتنہ پھوٹ پڑے گا اس سے قتال کرے گا جو دونوں گروہوں میں حق کے زیادہ قریب ہو گا۔

انبیاء میں بعض کو بعض پر فضیلت دینے کا بیان

موسی بن اسماعیل، وہیب، حضرت عمرو بن یحیی اپنے والد سے روایت کرتے ہیں اور وہ حضرت ابو سعید خدری رضی اللہ تعالیٰ عنہ سے روایت کرتے ہیں کہ انہوں نے فرمایا کہ رسول اللہ صلی اللہ علیہ و آلہ و سلم نے فرمایا کہ انبیاء میں سے کسی کو ایک دوسرے پر فضیلت نہ دیا کرو۔

حجاج بن ابو یعقوب، محمد بن یحیی بن فارس، یعقوب، ، ابن شہاب، ابو سلمہ بن عبدالرحمن اعرج، حضرت ابو ہریرہ رضی اللہ تعالیٰ عنہ فرماتے ہیں کہ ایک یہودی شخص نے کسی بات پر قسم کھاتے ہوئے کہا کہ قسم ہے اس ذات کی جس نے موسیٰ کو منتخب کر لیا، یہ سن کر مسلمانوں نے اپنا ہاتھ اٹھایا اور یہودی کے چہرے پر زور سے رسید کر دیا وہ یہودی حضور اکرم صلی اللہ علیہ و آلہ و سلم کے پاس چلا گیا اور آپ کو اس کی خبر دی تو رسول اللہ صلی اللہ علیہ و آلہ و سلم نے فرمایا کہ مجھے موسیٰ پر فضیلت نہ دیا کرو کیونکہ (میدان محشر میں) لوگ بے ہوش ہوں گے اور سب سے پہلے مجھے ہی افاقہ ہو گا تو دیکھوں گا کہ موسیٰ عرش الٰہی کا ایک کنارہ پکڑے ہوں گے اور مجھے نہیں معلوم کہ وہ بے ہوش ہونے والوں میں سے تھے اور مجھ سے پہلے انہیں افاقہ ہو گیا تھا یا وہ ان لوگوں میں سے تھے جنہیں اللہ نے بے ہوشی سے مستثنی رکھا۔ امام ابو داؤد فرماتے ہیں کہ عمرو بن یحیی کی حدیث زیادہ مکمل ہے۔

عمرو بن عثمان، ولید، اوزاعی، ابو عمار، عبداللہ بن فروخ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ میں اولاد آدم کا سردار ہوں اور وہ پہلے شخص جس سے زمین پھٹے گی اور میں سب سے پہلے اٹھایا جاؤنگا اور سب سے پہلے سفارش کرنے والا ہوں گا اور سب سے پہلا شخص ہوں گا جس کی سفارش قبول ہو گی۔

حفص بن عمر، شعبہ، قتادہ، ابو عالیہ، ابن شہاب زہری کہتے ہیں کہ نبی صلی اللہ علیہ و آلہ و سلم نے فرمایا کہ کسی بندہ کے لیے مناسب نہیں کہ کہے میں یونس بن متی سے بہتر ہوں۔

عبدالعزیزبن یحیی بن حرانی، محمد بن سلمہ محمد بن ابراہیم، اسحاق، اسماعیل بن ابو حکیم، قاسم بن محمد، عبداللہ بن جعفر سے روایت ہے کہ رسول اللہ صلی اللہ علیہ و آلہ و سلم نے فرمایا کہ کسی نبی کے لیے مناسب نہیں کہ یوں کہے میں یونس بن متی سے بہتر ہوں۔

زیاد بن ایوب، عبداللہ بن ادریس، مختار بن فلفل، حضرت انس رضی اللہ تعالیٰ عنہ سے روایت ہے کہ ایک شخص نے رسول اللہ صلی اللہ علیہ و آلہ و سلم کو مخاطب کر کے کہا اے تمام مخلوقات کے سب سے بہتر شخص تو رسول اللہ صلی اللہ علیہ و آلہ و سلم نے فرمایا کہ وہ تو ابراہیم تھے (یہ کمال تواضع اور انکساری ہے نبی صلی اللہ علیہ و آلہ و سلم کا حالانکہ آپ خیر الاولین و الآخرین ہیں۔)

محمد بن متوکل عسقلانی، مخلد بن خالد، شعری، عبدالرزاق، معمر، ابن ابو ذیئب، سعید بن ابو سعید، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ میں نہیں جانتا کہ قوم تبع (جس کا قرآن کریم میں تذکرہ ہے) ملعون ہے یا نہیں۔ اور میں نہیں جانتا کہ عزیز (جنہیں یہود نے اللہ کا بیٹا قرار دیا) وہ نبی تھے یا نہیں۔

احمد بن صالح، ابن وہب، یونس، ابن شہاب، ابو سلمہ بن عبدالرحمن، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم کو میں نے یہ فرماتے ہوئے سنا کہ لوگوں میں سب سے زیادہ میں ابن مریم کے قریب ہوں اور تمام انبیاء علاتی بھائی ہیں اور میرے اور ابن مریم کے درمیان کوئی نبی نہیں ہے۔

مرحبہ کی تردید

موسی بن اسماعیل، حماد، سہیل بن ابو صالح، عبداللہ بن دینار، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ ایمان کے ستر سے کچھ اوپر شعبے ہیں ان میں سب سے افضل شعبہ لَا إِلَهَ الّا اللَّهُ کہنا ہے اور سب سے ادنی شعبہ ایمان کا یہ ہے کہ راستہ سے ہڈی ہٹائی جائے اور حیاء ایمان کا ایک شعبہ ہے۔

احمد بن حنبل، یحیی بن سعید، شعبہ، ابو حمزہ کہتے ہیں کہ میں نے ابن عباس رضی اللہ تعالیٰ عنہ کو یہ کہتے ہوئے سنا کہ جب وفد عبدالقیس والے رسول اللہ صلی اللہ علیہ و آلہ و سلم کے پاس آئے تو آپ نے انہیں اللہ پر ایمان لانے کا حکم دیا اور فرمایا کہ کیا تم جانتے ہو کہ ایمان باللہ کیا ہے؟ انہوں نے کہا کہ اللہ اور اس کا رسول ہی زیادہ جانتے ہیں آپ نے فرمایا کہ اس بات کی گواہی دو کہ اللہ تعالیٰ کے علاوہ کوئی معبود نہیں اور اس بات کی گواہی دو کہ محمد صلی اللہ علیہ و آلہ و سلم اللہ کے رسول ہیں اور نماز قائم کرنا، زکوٰۃ ادا کرنا، رمضان المبارک کے روزے رکھنا اور یہ کہ تم مال غنیمت کا پانچواں حصہ بیت المال کو ادا کرو۔

احمد بن حنبل، وکیع، سفیان ابو زبیر، حضرت جابر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ بندہ اور کفر کے درمیان (فرق کی چیز) نماز ہے۔

محمد بن سلیمان انباری، عثمان بن ابی شیبہ، وکیع، سفیان، سماک، عکرمہ، حضرت ابن عباس رضی اللہ تعالیٰ عنہ فرماتے ہیں کہ جب نبی کریم صلی اللہ علیہ و آلہ و سلم کعبہ مکرمہ کی طرف منہ کرنا شروع کیا تو صحابہ نے عرض کیا کہ یا رسول اللہ صلی اللہ علیہ و آلہ و سلم ان لوگوں کا کیا حال ہو گا جو انتقال کر گئے اور وہ بیت المقدس کی طرف منہ کر کے نماز پڑھتے تھے؟ تو اللہ نے یہ آیت نازل فرمائی۔ ( وَمَا كَانَ اللّٰهُ لِـيُضِيْعَ اِيْمَانَكُمْ) 2۔ البقرۃ:143) اللہ تعالیٰ تمہارے ایمان کو ضائع کرنے والا نہیں ہے۔

مومل بن فضل، محمد بن شعیب بن شابو ر، یحیی بن حارث ، قاسم، حضرت ابو امامہ رضی اللہ تعالیٰ عنہ حضور اکرم صلی اللہ علیہ و آلہ و سلم سے روایت کرتے ہیں کہ آپ نے فرمایا جس نے اللہ تعالیٰ کی خاطر محبت کی، اللہ کی وجہ سے نفرت کی اور اللہ ہی کی خاطر (مال) دیا اور اللہ ہی کی خاطر (مال) روکا تو بیشک اس نے ایمان مکمل کر لیا۔

احمد بن عمر، سرح، عبداللہ بن دینار، حضرت عبداللہ بن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ (عورتوں سے) میں نے عقل اور دین میں ناقص ہونے کے باوجود عقل مند کو بیوقوف بنانے والا تم سے زیادہ نہیں دیکھا ایک عورت نے کہا کہ (عورتوں کے) عقل اور دین میں کیا کمی ہے؟ آپ نے فرمایا کہ عقل کی کمی تو یہ ہے کہ دو عورتوں کی گواہی ایک مرد کے برابر ہوتی ہے اور دین کا نقصان یہ ہے کہ تم میں سے ہر ایک عورت رمضان میں کئی روزے نہیں رکھتی اور بہت سے ایام میں نماز نہیں پڑھتی۔ (حیض و نفاس کی وجہ سے)۔

ایمان میں کمی اور زیادتی کے دلائل

احمد بن حنبل، یحیی ابن سعید ، محمد بن عمر، ابو سلمہ، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ مسلمانوں میں ایمان کے اعتبار سے سب سے کامل شخص ان میں بہترین اخلاق والا ہے۔

احمد بن حنبل، عبدالرزاق، ابراہیم بن بشار، سفیان، معمر، زہری، حضرت عامر بن سعید اپنے والد حضرت سعد بن ابی وقاص سے روایت کرتے ہیں کہ رسول اللہ صلی اللہ علیہ و آلہ و سلم نے لوگوں کے درمیان مال تقسیم کیا تو میں نے عرض کیا کہ (یا رسول اللہ صلی اللہ علیہ و آلہ و سلم) فلاں شخص کو بھی دیجیے کیونکہ وہ مومن ہے۔ آپ نے فرمایا کہ یا مسلم ہے بیشک میں کسی کو مال وغیرہ دیتا ہوں لیکن وہ شخص جس کو نہیں دیتا ہوں مجھے اس سے زیادہ محبوب ہے۔ اس ڈر سے (دیتا ہوں) کہ کہیں وہ اوندھے منہ نہ گر جائیں

محمد بن عبید اللہ، محمد بن ثور، معمر، زہری، حضرت عامر بن سعد بن ابی وقاص فرماتے ہیں کہ رسول اللہ صلی اللہ علیہ و آلہ و سلم نے کچھ لوگوں کو (مال وغیرہ) دیا اور ان میں سے ایک آدمی کو کچھ نہیں دیا۔ تو سعد رضی اللہ تعالیٰ عنہ نے فرمایا کہ یا رسول اللہ صلی اللہ علیہ و آلہ و سلم آپ نے فلاں فلاں کو تو دے دیا۔ اور فلاں کو کچھ نہیں دیا باوجود اس کے کہ وہ مومن ہے رسول اللہ صلی اللہ علیہ و آلہ و سلم نے فرمایا کہ یا وہ مسلم ہے؟ حضرت سعد رضی اللہ تعالیٰ عنہ نے تین مرتبہ اس کا اعادہ کیا اور حضور اکرم صلی اللہ علیہ و آلہ و سلم یہی کہتے ہیں کہ یا وہ مسلم ہے پھر حضور اکرم صلی اللہ علیہ و آلہ و سلم نے فرمایا بیشک میں کچھ لوگوں کو دے دیتا ہوں اور اس کو چھوڑ دیتا ہوں جو مجھے ان لوگوں سے زیادہ محبوب ہے جن کو میں دیتا ہوں اسے کچھ نہیں دیتا اس ڈر سے کہ کہیں وہ اوندھے منہ آگ میں نہ ڈال دئیے جائیں۔

محمد بن عبید، ابن ثور، معمر اور زہری نے فرمایا کہ اللہ تعالیٰ کے ارشاد، ، قُلْ لَمْ تُؤْمِنُوا وَلَکِنْ قُولُوا أَسْلَمْنَا، ، ۔ اس کا مطلب یہ ہے کہ اسلام کلمہ کے اقرار کا نام ہے اور ایمان اعمال (صالحہ) کرنے کا نام ہے۔

ابو الولید طیالسی، شعبہ، واقد بن عبد اللہ، حضرت ابن عمر رضی اللہ تعالیٰ عنہ نبی کریم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ میرے بعد کافر ہو کر پلٹ نہ جانا کہ تم میں سے ایک دوسرے کی گردنیں مارنے لگو۔

عثمان ابن شیبہ، جریر، فضیل، غزوان، نافع، حضرت ابن عمر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جو مسلمان شخص بھی کسی مسلمان کو کافر قرار دے تو اگر وہ (واقعی) کافر ہے تو ٹھیک ہے ورنہ کہنے والا کافر ہو جائے گا۔

ابو بکر بن ابو شیبہ، عبداللہ بن مرہ، مسروق، حضرت عبداللہ بن عمرو بن العاص فرماتے ہیں کہ رسول اللہ صلی اللہ علیہ و آلہ و سلم نے فرمایا چار باتیں ایسی ہیں کہ اگر وہ سب کسی انسان میں ہوں تو وہ خالص اور جس کے اندر ان چار میں سے کوئی ایک بات پائی جائے تو اس کے اندر نفاق کی ایک عادت ہے یہاں تک کہ اسے چھوڑ دے۔ (وہ چار باتیں ہیں) جب بات کرے تو جھوٹ بولے۔ جب وعدہ کرے تو وفا نہ کرے۔ جب کوئی معاہدہ کرے تو غداری کر جائے۔ جب کسی سے جھگڑا کرے تو بدکلامی کرے۔

ابو صالح، خاصم، اسحاق فرازی، اعمش، ابو صالح، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جب زانی زنا کرتا ہے تو زنا کے وقت وہ مومن نہیں رہتا اور جب چوری کرتا ہے اس وقت وہ مومن نہیں رہتا شراب پینے والا شراب پیتے وقت وہ مومن رہتا ہے، اور توبہ تو اس کے بعد پیش ہوتی ہے۔

ابن اسحاق سوید رملی، ابن ناقد، ابن ابو عمر، ابی مریم، نافع، ابن یزید، ابن مہاد، سعید بن ابو سعید مقبری، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جب آدمی زنا کرتا ہے تو ایمان اس میں سے نکل جاتا ہے اور اس پر ایک سایہ کی طرح مسلط رہتا ہے جب وہ فارغ ہو جاتا ہے تو ایمان واپس اس کے اندر لوٹ آتا ہے۔

تقدیر کا بیان

موسی بن اسماعیل، عبداللہ عبدالعزیز، ابو حازم، حضرت ابن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ قدریہ اس امت کے مجوسی ہیں اگر وہ بیمار ہو جائیں تو ان کی عیادت نہ کرو اور اگر وہ مرجائیں تو ان کے جنازوں میں شریک مت ہو۔

محمد بن کثیر، سفیان، عمر بن محمد، عمر مولی، حضرت حذیفہ رضی اللہ تعالیٰ عنہ بن یمان نے فرمایا کہ رسول اللہ صلی اللہ علیہ و آلہ و سلم کا ارشاد کہ ہر امت میں مجوسی ہیں اور میری امت کے مجوسی وہ لوگ ہیں جو کہتے ہیں کہ تقدیر نہیں ہے۔ ان میں سے جو مر جائے تو تم اس کے جنازے میں شریک نہ ہو اور جو ان میں سے بیمار ہو جائے تو ان کی عیادت نہ کرو اور وہ دجال کے گروہ ہیں اور اللہ تعالیٰ کا ان پر حق ہے کہ ان کو دجال سے ملا دے۔

مسدد یزید، زریع، یحیی بن سعید، عوف، قسامہ بن زہیر، حضرت ابو موسیٰ اشعری رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ اللہ تعالیٰ حضرت آدم کو مٹھی بھر خاک سے جسے ساری زمین سے لیا تھا پیدا کیا پس بنی آدم زمین کی مٹی پر آئے (یعنی ہر ایک کی تخلیق اس کی مٹی کے حساب سے ہوئی) پس ان میں سے کوئی سفید آیا تو کوئی سرخ اور کوئی کالا ان کے درمیان کوئی نرم خو ہے تو کوئی بد خلق ہے کوئی ناپاک (کافر) ہے تو کوئی پاک (مسلمان) ہے۔ یحیی بن سعید کی روایت میں (بین ذالک کے بجائے) وبین ذالک ہے اور اخبار یزید بن زریع کی حدیث میں ہے۔

مسدد بن مسرہد، معمتر، منصور بن معتمر، سعید بن عبید بن عبداللہ بن حبیب ابو عبدالرحمن سلمی رضی اللہ تعالیٰ عنہ حضرت علی رضی اللہ تعالیٰ عنہ سے روایت کرتے ہیں کہ وہ فرماتے ہیں کہ ہم بقیع غرقد میں ایک جنازہ میں جس میں رسول اللہ صلی اللہ علیہ و آلہ و سلم بھی شریک تھے پس رسول اللہ صلی اللہ علیہ و آلہ و سلم تشریف لائے اور بیٹھ گئے آپ کے ساتھ ایک چھوٹی سی لکڑی تھی آپ نے لکڑی سے زمین کو کریدنا شروع کر دیا پھر اپنا سر مبارک اوپر اٹھایا اور فرمایا کہ تم میں سے کوئی نہیں ہے کوئی ذی نفس جو پیدا کیا گیا ہے نہیں ہے مگر یہ کہ جہنم یا جنت میں اس کا مقام متعین ہے مگر یہ کہ لکھ دیا گیا ہے وہ سعید (روح) یا شقی (بدبخت) حضرت علی فرماتے ہیں کہ قوم میں سے ایک شخص نے کہا اے اللہ کے نبی۔ تو کیا ہم اپنے لکھے ہوئے پر بھروسہ کر لیں اور عمل کرنا چھوڑ دیں پس جو اہل سعادت میں سے ہو گا وہ ضرور سعادت پر ہی رہے گا جو بدبخت لوگوں میں سے ہو گا وہ بدبخت ہی رہے گا۔ آپ نے فرمایا کہ عمل کیا کرو کیونکہ ہر ایک کو اللہ کی طرف سے توفیق دی جاتی ہے جو اہل سعادت ہیں انہیں سعادت والے اعمال کی توفیق ملتی ہے اور جو اہل شقاوت ہیں انہیں اعمال شر کی توفیق ملتی ہے پھر اللہ کے نبی صلی اللہ علیہ و آلہ و سلم نے یہ آیات تلاوت فرمائیں۔ فَأَمَّا مَنْ أَعْطَی وَاتَّقَی وَصَدَّقَ بِالْحُسْنَی فَسَنُيَسِّرُهُ لِلْيُسْرَی وَأَمَّا مَنْ بَخِلَ وَاسْتَغْنَی وَکَذَّبَ بِالْحُسْنَی فَسَنُيَسِّرُهُ لِلْعُسْرَی

عبید اللہ بن معاذ، ابو کہمس، ابن بریدہ، حضرت یحیی بن یعمر فرماتے ہیں کہ جس شخص نے سب سے پہلے تقدیر کے مسئلے میں گفتگو کی (انکار کیا) وہ معبد جہنی تھا بصرہ میں۔ پس میں اور حمید بن عبدالرحمن الحمیری حج یا عمرہ کے ارادہ سے چلے تو ہم نے (دل میں) کہا کہ اگر ہم نے رسول اللہ صلی اللہ علیہ و آلہ و سلم کے صحابہ میں سے کسی سے ملاقات کی تو ہم نے ان سے ان لوگوں کے بارے میں جو تقدیر کے بارے میں کرتے ہیں کہ پوچھیں گے پس اللہ نے حضرت عبداللہ بن عمر رضی اللہ تعالیٰ عنہ سے ملاقات کو ہمارے لیے آسان کر دیا جو مسجد میں داخل ہو رہے تھے تو میں نے اور میرے ساتھی نے انہیں جا گھیرا۔ میں نے سوچا کہ میرا ساتھی گفتگو کے لیے مجھے وکیل بنائے گا اس لیے کہ میں نے کہا کہ اے ابو عبدالرحمن ہماری طرف کچھ لوگ ظاہر ہوئے ہیں جو قرآن کریم کی تلاوت بھی کرتے ہیں اور علم کی گہرائیاں بھی کھنگالتے ہیں اور ان کا عقیدہ ہے کہ تقدیر کچھ نہیں اور تمام امور اسی وقت ہو جاتے ہیں پہلے کوئی ارادہ یا مشیت خداوندی نہیں ہوتی نعوذ باللہ ابن عمر رضی اللہ تعالیٰ عنہ نے فرمایا کہ جب تم ان سے ملو تو انہیں بتلا دینا کہ میں ان سے اور وہ مجھ سے بری ہیں۔ اس ذات کی قسم جس کی عبداللہ قسم کھاتا ہے اگر ان میں سے کسی کے پاس احد پہاڑ کے برابر سونا ہو تو وہ اللہ تعالیٰ قبول نہیں فرمائیں گے یہاں تک کہ وہ تقدیر پر ایمان لے آئیں پھر ابن عمر رضی اللہ تعالیٰ عنہ نے فرمایا کہ مجھ سے حضرت عمر رضی اللہ تعالیٰ عنہ بن خطاب نے بیان کیا ہم ایک مرتبہ رسول اللہ کے پاس بیٹھے تھے کہ اچانک ایک شخص سفید براق کپڑے پہنے نمودار ہوا نہایت سیاہ بالوں والا، اس پر سفر کے کچھ آثار نہیں تھے کہ معلوم ہوتا کہ دور دراز کا سفر کر کے آ رہا ہے اور نہ ہی ہم اسے جانتے تھے۔ یہاں تک کہ وہ رسول اللہ صلی اللہ علیہ و آلہ و سلم کے پاس بیٹھ گیا اور اپنے گھٹنوں کو حضور اکرم صلی اللہ علیہ و آلہ و سلم کی رانوں پر رکھ دیا اور کہا کہ اے محمد مجھے اسلام کے بارے میں بتلائیے۔ رسول اللہ صلی اللہ علیہ و آلہ و سلم نے فرمایا کہ (اسلام یہ ہے کہ) تو گواہی دے کہ اللہ کے علاوہ کوئی الہی نہیں اور یہ کہ محمد صلی اللہ علیہ و آلہ و سلم اللہ کے رسول ہیں اور یہ کہ تو نماز قائم کرے، زکوٰۃ ادا کیا کرے، رمضان کے روزے رکھا کرے اور اگر تو طاقت رکھے تو بیت اللہ کا حج کرے اس نے کہا کہ کہ آپ نے سچ فرمایا حضرت عمر رضی اللہ تعالیٰ عنہ فرماتے ہیں کہ پس ہمیں بڑا تعجب ہوا کہ خود سوال کرتا ہے اور خود ہی آپ کی تصدیق کر رہا ہے پھر اس نے کہا کہ مجھے ایمان کے بارے میں بتلائیے تو آپ نے فرمایا کہ (ایمان یہ ہے کہ) تو اللہ پر ایمان لائے اور اس کے فرشتوں پر ایمان لائے اور اس کی (آسمانی) کتابو ں پر، اس کے رسولوں پر اور آخرت کے دن پر، اور تقدیر پر ایمان لائے اچھی ہو یا بری، اس نے کہا کہ آپ نے سچ کہا پھر اس نے کہا کہ مجھے احسان کے بارے میں بتلائیے آپ نے فرمایا کہ (احسان یہ ہے کہ) تو اللہ تعالیٰ کی عبادت کرے اس طرح کہ گویا تو اسے دیکھ رہا ہے اور یہ کہ وہ تجھے دیکھ رہا ہے اس نے کہا کہ مجھے قیامت کے بارے میں بتلائیے کہ قیامت کب آئے گی آپ نے فرمایا کہ جس سے سوال کیا گیا ہے وہ سائل سے زیادہ اس کے بارے میں علم نہیں رکھتا اس نے کہا کہ اچھا قیامت کی علامت کیا ہے آپ نے فرمایا کہ اس کی علامتوں میں سے ہے کہ جب لونڈی اپنے آقا کو جنے گی۔ اور تو دیکھے گا کہ ننگے پاؤں چلنے والے ننگے بھوکے لوگ، محتاج اور بکریاں چرانے والے لمبی لمبی عمارتیں بنانے لگیں۔ حضرت عمر رضی اللہ تعالیٰ عنہ کہتے ہیں کہ وہ پھر چلا گیا پس میں تین دن یا تین راتیں ٹھہرا رہا ایک روایت میں مل گیا ہے کہ کچھ دیر ٹھہرا رہا پھر آپ نے فرمایا کہ اے عمر تم کیا جانتے ہو کہ سائل کون تھا۔ میں نے کہا کہ اللہ اور اس کا رسول ہی زیادہ جانتے ہیں آپ نے فرمایا کہ یہ جبرائیل تھے اور تمہارے پاس آئے تھے کہ تمہیں دین کی تعلیم دیں۔

مسدد، یحیی، عثمان بن غیاث، عبداللہ بن بریدہ، حضرت یعلی بن یعمر اور حضرت حمید بن عبدالرحمن الحمیری دونوں کہتے ہیں کہ ہم دونوں حضرت عبداللہ بن عمر رضی اللہ تعالیٰ عنہ سے ملے اور انہیں تقدیر کے بارے میں وہ لوگ جو کچھ کہتے ہیں بتلایا آگے سابقہ حدیث کے مانند ذکر کیا اس میں یہ اضافہ ہے کہ آپ سے قبیلہ مزنیہ یا جہینیہ کے ایک شخص نے سوال کیا کہ یا رسول اللہ صلی اللہ علیہ و آلہ و سلم جو کچھ ہم اعمال کرتے ہیں کیا یہ جان کر کریں کہ اس پر تقدیر واقع ہو چکی ہے یا یہ کہ یہ عمل بغیر تقدیر کے بس ابھی ایسا ہو گیا آپ نے فرمایا کہ نہیں بلکہ یہ سمجھ کر تقدیر میں متعین ہو چکا ہے تو اس شخص نے یا چند لوگوں نے کہا کہ پھر عمل کی کیا ضرورت ہے؟ آپ نے فرمایا کہ بے شک اہل جنت کو جنت میں لے جانے والے اعمال کی توفیق ملتی ہے اور اہل دوزخ کو دوزخ میں لے جانے والے اعمال کی توفیق ملتی ہے۔

محمود بن خالد فریابی، سفیان، علقمہ بن مرثد، سلیمان بن بریدہ یحیی بن یعمر سے یہی حدیث روایت کرتے ہیں کہ کچھ کمی و زیادتی کے ساتھ اس میں یہ اضافہ ہے کہ اس نے کہا کہ پھر اسلام کیا ہے؟ آپ نے فرمایا کہ نماز قائم کرنا، زکوٰۃ ادا کرنا، بیت اللہ کا حج کرنا، ماہ رمضان کے روزے رکھنا اور جنابت سے غسل کرنا، امام ابو داؤد فرماتے ہیں کہ اس حدیث کی سند میں ایک راوی علقمہ بن مرثد مرجئہ ہیں۔

عثمان بن ابو شیبہ، جریر، ابو فرزہ ہمدانی، ابو زرعہ، عمر بن جریر، حضرت ابو ذر رضی اللہ تعالیٰ عنہ اور حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم، صحابہ رضی اللہ تعالیٰ عنہ کے درمیان اس طرح تشریف فرما ہوتے کہ کوئی اجنبی شخص آتا تو جان نہ پاتا کہ حضور کون ہیں جب تک کہ پوچھو نہ لے ہم نے چاہا کہ حضور اکرم صلی اللہ علیہ و آلہ و سلم کے لیے مسند وغیرہ بنا دیں جس کی وجہ سے اجنبی شخص جب آپ کے پاس آئے تو آپ کو پہچان لے۔ راوی کہتے ہیں کہ ہم نے آپ کے لیے مٹی کا ایک چبوترہ آپ صلی اللہ علیہ و آلہ و سلم اس پر بیٹھتے اور ہم آپ کے اردگرد بیٹھتے۔ آگے حدیث جبرائیل کے مانند بیان کیا کہ ایک شخص سامنے سے آیا اور اس کی ہیئت بیان کیا یہاں تک کہ اس نے لوگوں کے ایک طرف سے سلام کیا اور کہا کہ السلام علیک یا محمد۔ راوی کہتے ہیں آپ نے سلام کا جواب دیا۔

محمد بن کثیر، سفیان عن وہب بن خالد حمصی، ابن الدیلمی کہتے ہیں کہ میں حضرت ابی ابن کعب کے پاس حاضر ہوا اور ان سے کہا کہ میرے دل میں تقدیر سے متعلق کچھ شکوک و شبہات پیدا ہو گئے ہیں آپ صلی اللہ علیہ و آلہ و سلم اس بارے میں مجھے کچھ بتلائیں شاید اللہ تعالیٰ میرے دل سے ان مشتبہات کو نکال دیں تو ابی رضی اللہ تعالیٰ عنہ نے فرمایا کہ اگر اللہ آسمان والوں اور زمین والوں کو عذاب دینا چاہیں تو عذاب دے سکتے ہیں اور وہ ان پر ظلم کرنے والے نہیں ہوں گے اور اگر وہ ان پر رحم فرمائیں تو ان کی رحمت ان کے لیے ان کے اپنے اعمال سے بہتر ہوں گے اور اگر تو احد کے پہاڑ کے برابر بھی سونا خرچ کر دے تو اللہ کی راہ میں وہ تجھ سے قبول نہیں فرمائیں گے یہاں تک کہ تو تقدیر پر ایمان لے آئے اور یہ نہ جان لے کہ تجھے جو کچھ (مصیبت وغیرہ پہنچی) وہ تجھ سے خطا ہونے والی نہ تھی اور جو تکلیف وغیرہ تجھے نہیں پہنچی وہ تجھے ہرگز پہنچنے والی نہیں تھی اور اگر اس اعتقاد کے بغیر تو مر گیا تو ضرور بالضرور تو آگ میں داخل ہو گا ابن الدیلمی کہتے ہیں کہ پھر میں حضرت عبداللہ بن مسعود کے پاس آیا تو انہوں نے بھی اسی طرح فرمایا پھر میں حضرت حذیفہ رضی اللہ تعالیٰ عنہ بن یمان کے پاس آیا تو انہوں نے بھی تقریباً یہی کہا پھر میں حضرت زید بن ثابت کے پاس انہوں نے بھی حضور اکرم صلی اللہ علیہ و آلہ و سلم سے یہی حدیث نقل کی مجھ سے۔

جعفر بن مسافر ہذلی، حسان، ابو لولید، ابو رباح، ابراہیم بن ابو علبہ، ابو حفصہ کہتے ہیں کہ حضرت عبادہ رضی اللہ تعالیٰ عنہ بن صامت نے اپنے بیٹے سے فرمایا کہ اے میرے بیٹے تو ہرگز ایمان کی حقیقت کی حلاوت نہیں پائے گا یہاں تک کہ تو یہ جان لے کہ تجھے جو کچھ (تکلیف یا مال وغیرہ) پہنچا وہ تجھ سے ہرگز چھٹنے والا نہ تھا اور جو تجھ سے رہ گیا وہ ہرگز تجھے ملنے والا تھا میں نے رسول اللہ صلی اللہ علیہ و آلہ و سلم سے سنا ہے کہ آپ صلی اللہ علیہ و آلہ و سلم فرماتے تھے کہ پہلی چیز جو اللہ تعالیٰ نے پیدا کی وہ قلم ہے پھر اس سے فرمایا کہ لکھ اس نے کہا کہ اے میرے رب میں کیا لکھوں؟ اللہ تعالیٰ نے فرمایا کہ ہر چیز کی تقدیر لکھ یہاں تک کہ قیامت قائم ہو جائے اے میرے بیٹے میں نے رسول اللہ صلی اللہ علیہ و آلہ و سلم سے سنا ہے کہ جو اس (اعتقاد و یقین کے بغیر) مر گیا تو وہ مجھ سے نہیں ہے۔

مسدد، سفیان، احمد بن صالح، سفیان بن عیینہ، عمر بن دینار، طاؤس حضرت ابو ہریرہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ حضرت آدم علیہ السلام اور موسیٰ علیہ السلام نے بحث و مباحثہ کیا موسیٰ نے فرمایا کہ اے آدم آپ ہمارے باپ ہیں آپ نے ہمیں ناکام کیا اور ہمیں جنت میں سے نکلوایا آدم نے فرمایا کہ آپ وہ موسیٰ ہیں جن کو اللہ نے اپنی ہم کلامی کے لیے منتخب کر لیا اور تورات کو اپنے ہاتھ سے لکھا آپ کے لیے آپ مجھ سے ایسے معاملہ پر ملامت کرتے ہیں جو اللہ نے میرے اوپر مقدر کر دیا تھا میری تخلیق سے چالیس برس قبل ہے۔ پس آدم، موسیٰ پر غالب آ گئے۔ احمد بن صالح نے کہا کے عمرو عن طاؤس سے یہ روایت ہے کہ طاؤس نے ابو ہریرہ رضی اللہ تعالیٰ عنہ سے سنا۔

احمد بن صالح، ابن وہب، ہشام بن سعد، حضرت زید بن اسلم اپنے والد اسلم رضی اللہ تعالیٰ عنہ سے (جو حضرت عمر رضی اللہ تعالیٰ عنہ کے غلام تھے) اور وہ حضرت عمر رضی اللہ تعالیٰ عنہ سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا کہ موسیٰ نے فرمایا کہ اے رب ہمیں آدم دکھلائیے جنہوں نے ہمیں جنت سے نکلوایا اور اپنے آپ کو بھی نکلوایا تو اللہ نے انہیں آدم کی روئیت کرا دی تو موسیٰ علیہ السلام نے فرمایا آپ ہمارے باپ صلی اللہ علیہ و آلہ و سلم آدم ہیں؟ انہوں نے کہا کہ ہاں۔ موسیٰ علیہ السلام نے فرمایا کہ آپ ہی وہ ہیں جن میں اللہ نے اپنی روح پھونکی اور آپ کو چیزوں کے تمام نام سکھلائے۔ اور ملائکہ کو حکم دیا تو انہوں نے آپ کو سجدہ کیا؟ انہوں نے فرمایا کہ ہاں۔ تو موسیٰ نے عرض کیا کہ آپ کو پھر کس چیز نے اس بات پر ابھارا کہ آپ نے ہمیں اور اپنے آپ کو جنت سے نکلوایا آدم نے کہا کہ تم کون ہو؟ انہوں نے کہا کہ میں موسیٰ ہوں کہ آپ بنی اسرائیل کے وہ نبی ہو جن سے اللہ نے پردہ کے پیچھے گفتگو فرمائی تھی کہ آپ کے اور اللہ کے درمیان کوئی (فرشتہ) نہیں تھا اس کی مخلوق میں سے؟ انہوں نے کہا جی ہاں آدم نے فرمایا کہ تو کیا آپ نے یہ بات نہیں پائی کہ مجھے پیدا کیے جانے سے قبل ہی کتاب اللہ میں یہ بات لکھ دی گئی تھی۔ موسیٰ نے فرمایا جی ہاں۔ تو انہوں نے فرمایا کہ پھر آپ کیوں مجھے ایسے معاملہ پر ملامت کرتے ہو جس کے بارے میں اللہ کا مجھ سے پہلے ہی فیصلہ ہو چکا تھا اس وقت رسول اللہ صلی اللہ علیہ و آلہ و سلم نے فرمایا کہ پس آدم موسیٰ پر غالب آ گئے، آدم موسیٰ پر غالب آ گئے ان دونوں پر سلامتی فرمائے۔

عبد اللہ، القعنبی، مالک، زید بن ابی انیسہ، عبدالحمید بن عبدالرحمن بن زید، حضرت مسلم بن یسار الجہنی سے روایت ہے کہ حضرت عمر رضی اللہ تعالیٰ عنہ بن خطاب سے قرآن کریم کی اس آیت کریمہ کے بارے میں پوچھا۔ ( وَاِذْ اَخَذَ رَبُّكَ مِنْۢ بَنِيْٓ اٰدَمَ مِنْ ظُهُوْرِهِمْ ) 7۔ الاعراف:172) قعنبی (جو راوی ہیں اس حدیث کے) نے یہ آیت پڑھی تو حضرت عمر رضی اللہ تعالیٰ عنہ نے فرمایا کہ میں نے رسول اللہ صلی اللہ علیہ و آلہ و سلم سے سنا ہے آپ سے اسی آیت کے بارے میں سوال کیا گیا تو آپ نے فرمایا کہ اللہ نے آدم کو پیدا فرمایا پھر اپنا دایاں ہاتھ ان کی پشت پر پھیرا اور ان کی اولاد کو نکالا پھر فرمایا کہ میں نے ان سب کو جنت میں داخل کر دیا اور جنت کے اعمال کے لیے پیدا کیا پھر دوبارہ ان کی پشت پر ہاتھ پھیرا تو اس سے ایک اور اولاد نکالی اور فرمایا کہ انہیں میں نے دوزخ کے اعمال کے لیے پیدا کیا جو یہ کریں گے یہ سن کر ایک شخص نے کہا یا رسول اللہ صلی اللہ علیہ و آلہ و سلم پھر عمل کرنے کی کیا ضرورت ہے تو رسول اللہ صلی اللہ علیہ و آلہ و سلم نے فرمایا کہ اللہ تعالیٰ جب بندہ کو جنت کے لیے پیدا کرتے ہیں تو اس سے اہل جنت کے اعمال کرواتے ہیں یہاں تک کہ وہ اہل جنت کے اعمال میں سے کسی عمل کے ذریعہ جنت میں داخل کرتے ہیں کہ اور جب کسی بندہ کو دوزخ کے لیے پیدا کرتے ہیں کہ تو اس سے اہل دوزخ کے اعمال کرواتے ہیں یہاں تک کہ اسے دوزخ والوں کے اعمال میں سے کسی عمل پر ہی موت آتی ہے تو اللہ سے دوزخ میں داخل کر دیتے ہیں۔

محمد بن مصفی، بقیہ، عمر بن جعثم قرشی، زید بن ابو انیسہ، عبدالحمید بن عبدالرحمن، مسلم بن یسار، نعیم بن ربیعہ کہتے ہیں کہ میں حضرت عمر رضی اللہ تعالیٰ عنہ بن خطاب کے پاس تھا آگے سابقہ حدیث ہی بیان کی ہے جبکہ مالک کی حدیث زیادہ مکمل ہے۔

قعنبی، معتمر، رقبہ بن مصقلہ، ابو اسحاق، سعید بن جبیر، حضرت ابن عباس رضی اللہ تعالیٰ عنہ، حضرت ابی بن کعب سے روایت کرتے ہیں انہوں نے فرمایا کہ رسول اللہ صلی اللہ علیہ و آلہ و سلم نے فرمایا جس بچہ کو حضرت خضر علیہ السلام نے قتل کیا تھا۔ وہ کفر پر پیدا کیا گیا تھا اور اگر وہ زندہ رہتا ہے تو اپنے والدین کو سرکشی اور کفر میں پھنسا دیتا۔

محمود بن خالد، اسرائیل، ابو اسحاق، سعید بن جبیرا بن عباس، حضرت ابی بن کعب رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا قرآن کریم کی اس آیت کی تفسیر میں(وَاَمَّا الْغُلٰمُ فَكَانَ اَبَوٰهُ مُؤْمِنَيْنِ) 18۔ الکہف:80) آپ صلی اللہ علیہ و آلہ و سلم نے فرمایا کہ وہ بچہ اپنی پیدائش کے روز ہی سے کفر پر پیدا ہوا تھا۔

محمد بن مہران الرازی، سفیان بن عیینہ، عمر، سعید بن جبیر، ، حضرت ابن عباس رضی اللہ تعالیٰ عنہ فرماتے ہیں کہ مجھ سے حضرت ابی بن کعب رضی اللہ تعالیٰ عنہ نے رسول اللہ صلی اللہ علیہ و آلہ و سلم سے بیان کیا کہ آپ نے فرمایا کہ حضرت خضر علیہ السلام نے ایک لڑکے کو بچوں کے ساتھ کھیلتا دیکھا تو اس کا سر پکڑ کر قلم کر دیا تو حضرت موسیٰ نے علیہ السلام فرمایا کہ آپ نے ایک پاک نفس کو قتل کر دیا؟ بغیر کسی وجہ کے۔ (اس نے کوئی خون بھی نہیں کیا تھا جس کی وجہ سے اسے قتل کر دیا جاتا ۔

حفص بن عمر نمری، محمد بن کثیر، سفیان معنی، سفیان، اعمش، زید بن وہب، حضرت عبداللہ بن مسعود رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے ہم سے بیان کیا کہ آپ صادق و مصدوق ہیں کہ تم میں سے کسی پیدا ہونے والے کا نطفہ اپنی ماں کی پیٹ میں چالیس روز تک جمع کیا جاتا ہے پھر وہ اسی طرح گندے خون کا ایک لوتھڑا ہو جاتا ہے پھر اسی طرح (چالیس روز میں) گوشت کا ایک لوتھڑا ہو جاتا ہے پھر اللہ تعالیٰ کے پاس ایک فرشتہ کو بھیجتے ہیں تو اسے چار باتوں کا حکم کیا جاتا ہے تو اس کے رزق کو اس کی موت کے وقت اور اس کے دنیا میں اعمال کو لکھتا ہے پھر لکھتا ہے کہ آیا وہ شقی ہے۔ یا  سعادت مند پھر اس میں روح پھونکی جاتی ہے بیشک تم میں سے کوئی اہل جنت والے اعمال کرتا رہتا ہے۔ یہاں تک کہ اس کے اور جنت کے درمیان ایک ہاتھ برابر فاصلہ رہ جاتا ہے تو اس کی کتاب کا لکھا ہوا اس پر چل جاتا ہے پھر وہ جہنمیوں کے اعمال کرنے لگ جاتا ہے یہاں تک کہ اس میں داخل ہو جاتا ہے اور بیشک تم میں سے کوئی کام تو اہل دوزخ کے کر رہا ہوتا ہے حتی کہ اس کے درمیان اور دوزخ کے درمیان ایک ہاتھ برابر فاصلہ رہ جاتا ہے تو پھر قلم کا لکھا اس پر سبقت کرتا ہے اور وہ اہل جنت کے اعمال کرنے لگ جاتا ہے پس اس میں داخل ہو جاتا ہے۔

مسدد، حماد بن زید، یزیدرشک، مطرف، حضرت عمران رضی اللہ تعالیٰ عنہ بن حصین سے روایت کرتے ہیں انہوں نے فرمایا کہ رسول اللہ صلی اللہ علیہ و آلہ و سلم سے کہا گیا کہ یا رسول اللہ صلی اللہ علیہ و آلہ و سلم کیا معلوم ہو چکا ہے کہ اہل جنت اور اہل دوزخ کون ہیں؟ فرمایا کہ ہاں۔ تو کہنے والے نے کہا پھر عمل کرنے والے عمل کیوں کرتے ہیں؟ فرمایا کہ ہر ایک کو انہی اعمال کی توفیق دی جاتی ہے جس کے لیے وہ پیدا کیا گیا۔ (اگر جنت کے لیے پیدا کیا گیا تو جنت والے اعمال کی توفیق ملتی ہے اور اگر دوزخ کے لیے پیدا کیا گیا تو دوزخ والے اعمال کی توفیق ملتی ہے)

مشرکوں کی نابالغ اولاد کا بیان

مسدد، ابو عوانہ، ابو بشر، حضرت سعید بن جبیر رضی اللہ تعالیٰ عنہ، حضرت ابن عباس رضی اللہ تعالیٰ عنہ سے روایت کرتے ہیں کہ نبی کریم صلی اللہ علیہ و آلہ و سلم نے مشرکین کی نابالغ اولاد کے بارے میں فرمایا کہ اللہ تعالیٰ زیادہ جانتے ہیں کہ جو کچھ وہ عمل کرتے (بالغ ہونے کے بعد) مراد یہ ہے کہ اللہ تعالیٰ اپنے علم کے مطابق فیصلہ فرمائیں گے ان کے بارے میں جنت و جہنم کا)

عبدالوہاب بن نجدہ، بقیہ، موسیٰ بن مروان رقی، کثیر بن عبید مدجحی، محمد بن حرب، محمد بن زیاد، عبداللہ بن قیس، حضرت عائشہ رضی اللہ تعالیٰ عنہ سے روایت کرتے ہیں کہ آپ نے فرمایا کہ میں نے عرض کیا یا رسول اللہ صلی اللہ علیہ و آلہ و سلم مسلمانوں کی (نابالغ اولاد) کا کیا ہو گا فرمایا کہ وہ اپنے آباء کے دین پر ہوں گے پس میں نے عرض کیا یا رسول اللہ صلی اللہ علیہ و آلہ و سلم بغیر عمل کے؟ فرمایا کہ اللہ ہی ان کے اعمال سے زیادہ باخبر ہے کہ وہ بڑے ہو کر کیا کرتے میں نے عرض کیا یا رسول اللہ صلی اللہ علیہ و آلہ و سلم پھر مشرکین کی نابالغ اولاد کا کیا حکم ہے؟ فرمایا کہ وہ بھی اپنے آباء کے دین پر ہوں گے میں نے کہا کہ بغیر عمل کیے؟ فرمایا کہ اللہ ان کے اعمال سے زیادہ باخبر ہے کہ وہ کیا اعمال کرتے۔

محمد بن کثیر، سفیان، حضرت طلحہ بن یحییٰ، ام المومنین حضرت عائشہ رضی اللہ تعالیٰ عنہ سے روایت کرتے ہیں کہ وہ فرماتی ہیں کہ نبی صلی اللہ علیہ و آلہ و سلم کے پاس انصار کے ایک بچہ کا جنازہ لایا گیا نماز پڑھانے کے لیے حضرت عائشہ فرماتی ہیں کہ میں نے کہا یا رسول اللہ صلی اللہ علیہ و آلہ و سلم اس بچہ کے لیے بشارت ہے کہ کوئی برائی نہیں اور نہ گناہ کیا آپ نے فرمایا کہ اے عائشہ رضی اللہ تعالیٰ عنہ یا اس کے علاوہ بیشک اللہ نے جنت کو پیدا کیا اور اس کے واسطے کچھ لوگ پیدا کیے اور جنت کو ان لوگوں کے لیے پیدا کیا اس وقت جبکہ وہ اپنے باپوں کی پشتوں میں تھے اور اللہ نے دوزخ کو پیدا فرمایا اور اس کے لیے بھی کچھ لوگوں کو پیدا فرمایا اور اس دوزخ کو اس وقت پیدا کیا ان لوگوں کے لیے جبکہ وہ اپنے باپوں کی پشتوں میں تھے۔

قعنبی، مالک، ابو زناد، اعرج، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ ہر نومولود بچہ فطرت پر پیدا ہوتا ہے پس اسکے والدین اسے یہودی اور نصرانی بنا دیتے ہیں جیسے کہ اونٹ جانور سے صحیح سالم پیدا ہوتا ہے کیا تم اسے کنکٹا دیکھتے ہو۔ صحابہ نے عرض کیا یا رسول اللہ صلی اللہ علیہ و آلہ و سلم جو بچپن میں مر جائے اس کے بارے میں آپ کا کیا خیال ہے؟ فرمایا کہ اللہ زیادہ جانتے ہیں کہ اس سے جو کچھ وہ (بڑے ہو کر) کرتے۔ امام ابو داؤد فرماتے ہیں کہ حارث بن مسکین کے سامنے میری موجودگی میں یہ حدیث پڑھی گئی انہیں یوسف بن عمرو نے بتلایا اور ابن وہب کہتے ہیں کہ میں نے مالک سے سنا ان سے کہا گیا کہ خواہشات کی پیروی کرنے والے اس حدیث سے ہم پر استدلال کرتے ہیں (کہ مذہب اور دین کی قیود سے آزاد رہنا چاہیے) تو امام مالک نے فرمایا کہ تم ان پر اس حدیث کے آخری جز سے استدلال کیا کرو جس میں صحابہ نے فرمایا کہ آپ کا بچپن میں مر جانے والوں کے بارے میں کیا خیال ہے؟ فرمایا کہ اللہ ان کے اعمال سے زیادہ واقف ہے۔

حسن بن علی، حجاج بن منہ، حماد بن سلمہ، حضرت حسن بن علی رضی اللہ تعالیٰ عنہ سے روایت ہے کہ حجاج بن منہال نے فرمایا کہ میں نے حماد بن سلمہ کو اس حدیث کی تفسیر کرتے ہوئے سنا، ، کُلُّ مَوْلُودٍ يُولَدُ عَلَی الْفِطْرَةِ۔ الخ۔ فرمایا کہ یہ ہمارے نزدیک وہ عہد ہے جو اللہ نے ان سے اس وقت لیا تھا جب وہ اپنے آباء کی پشتوں میں تھے جب اللہ نے یہ فرمایا تھا کہ کیا میں تمہارا رب نہیں ہوں؟ تو انہوں نے کہا تھا کیوں نہیں۔

ابراہیم بن موسی، ابن ابو زائدہ، کہتے ہیں کہ مجھ سے میرے والد نے عامر سے بیان کیا انہوں نے فرمایا کہ رسول اللہ صلی اللہ علیہ و آلہ و سلم نے فرمایا وائدہ اور مؤدہ دونوں جہنم میں جائیں گے۔ (وائد زندہ درگور کرنے والی، مؤدہ زندہ درگور ہونے والی) یحیی کہتے ہیں کہ میرے والد نے فرمایا یہ حدیث مجھ سے ابو اسحاق نے بیان کی کہ عامر نے اس حدیث کو عن علقمہ عن ابن مسعود عن النبی صلی اللہ علیہ و آلہ و سلم بیان کیا۔

موسی بن اسماعیل، حماد، ثابت حضرت انس رضی اللہ تعالیٰ عنہ سے روایت ہے کہ ایک شخص نے کہا یا رسول اللہ صلی اللہ علیہ و آلہ و سلم میرے والد کہاں ہیں؟ آپ نے فرمایا کہ تیرے والد جہنم میں ہیں جب وہ پشت پھیر کر چلا تو آپ نے فرمایا کہ میرے والد اور تیرے والد دونوں جہنم میں ہیں۔

موسی بن اسماعیل، حماد، ثابت، حضرت انس بن مالک رضی اللہ تعالیٰ عنہ سے مروی ہے کہ رسول اللہ صلی اللہ علیہ و آلہ و سلم نے فرمایا کہ شیطان انسان کے ساتھ اس طرح دوڑتا ہے جیسے کہ خون انسان کی رگوں میں دوڑتا ہے۔

احمد بن سعید ہمدانی، ابن وہب، ابن لہیعہ، عمر بن حارث، سعید بن ابو ایوب، عطاء بن دینار، حکیم بن شریک ہذلی، یحیی بن میمون، ربیعہ جرشی، حضرت ابو ہریرہ رضی اللہ تعالیٰ عنہ، حضرت عمر بن خطاب رضی اللہ تعالیٰ عنہ سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا کہ تقدیر کا انکار کرنے والوں کے ساتھ مجلس آرائی نہ کیا کرو اور نہ ہی ان سے سلام و کلام میں پہل کیا کرو۔

جہیمیہ کا بیان

ہارون بن معروف، سفیان، ہشام، ، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ ہمیشہ لوگ آپس میں بحث و مباحثہ کرتے رہیں گے۔ یہاں تک کہ یہ کہا جائے گا کہ اللہ نے ساری مخلوقات کو پیدا کیا تو اللہ کو کس نے پیدا کیا ؟ (نعوذ باللہ) پس جو اپنے دل میں اس قسم کا شبہ پائے تو اسے چاہیے کہ کہے امنت باللہ، میں اللہ پر ایمان لایا۔

محمد بن عمرو، ابن فضل، ابن اسحاق، عتبہ بن مسلم، ابو سلمہ بن عبدالرحمن، ابو ہریرہ رضی اللہ تعالیٰ عنہ سے یہی مروی ہے میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ سابقہ حدیث کی مانند ہی بیان کیا۔ اس میں یہ فرق ہے کہ آپ نے فرمایا کہ جب لوگ اللہ کے بارے میں ایسی بات کہیں (کہ اللہ کو کس نے پیدا کیا) تو کہو کہ اللہ ایک ہے اللہ بے نیاز ہے نہ کسی نے اس کو جنا ہے اور نہ اس نے کسی کو جنا ہے اور نہ ہی اس کا کوئی ہم سر ہے۔ پھر یہ کلمات کہے اور اپنے بائیں جانب تھوکے تین مرتبہ تھوکے اور اللہ کی پناہ مانگے شیطان سے۔

محمد بن صباح بزار، ولید بن ابو ثور، سماک، عبداللہ بن عمیرہ، حضرت احنف بن قیس، حضرت ابن عباس رضی اللہ تعالیٰ عنہ سے روایت کرتے ہیں کہ انہوں نے فرمایا کہ میں بطحاء میں ایک جماعت کے ساتھ تھا جس میں رسول اللہ صلی اللہ علیہ و آلہ و سلم بھی موجود تھے موجود تھا کہ ایک بادل کا ایک ٹکڑا گزرا آپ نے اس کی طرف دیکھا پھر فرمایا کہ تم اسے کیا نام دیتے ہو؟ لوگوں نے کہا کہ بادل آپ نے فرمایا کہ مزن کہا جی ہاں۔ آپ نے فرمایا کہ عنان بھی کہتے ہو کہا جی ہاں عنان بھی۔ امام ابو داؤد فرماتے ہیں کہ مجھے عنان کے بارے میں صحیح یقین نہیں ہے آپ نے فرمایا کہ کیا تم جانتے ہو کہ زمین و آسمان کے درمیان کتنی مسافت ہے؟ صحابہ کرام نے عرض کیا کہ ہم نہیں جانتے آپ نے فرمایا کہ بیشک زمین و آسمان کے درمیان، اکہتر، یا بہتر، یا تہتر سال کی مسافت کا فاصلہ ہے پھر اس کے اوپر دوسرا آسمان بھی اتنے فاصلہ پر ہے یہاں تک کہ آپ نے ساتوں آسمان شمار فرمائے پھر ساتویں آسمان کے اوپر ایک دریا ہے جس کی تہہ اور سطح کے درمیان اتنا ہی فاصلہ ہے جتنا کہ ایک آسمان سے دوسرے آسمان تک فاصلہ ہے پھر اس کے اوپر آٹھ فرشتے (بصورت) بکروں ہیں جن کے کھروں اور پیٹھوں کے درمیان اتنا فاصلہ ہے جتنا کہ ایک آسمان سے دوسرے آسمان تک پھر ان کی پیٹھوں پر عرش الہی رکھا ہوا ہے جس کے اوپر اور نچلے کناروں کے درمیان ایک آسمان سے دوسرے آسمان تک کا فاصلہ ہے پھر اللہ اس عرش پر مستوی ہیں۔

احمد بن ابو شریح، عبدالرحمن بن عبداللہ بن مہد، محمد بن سعید، عمرو بن ابو قیس، سماک بن حرب سے اسی سند کے ساتھ یہی روایت مروی ہے۔

احمد بن حفص، ابراہیم بن طہمان، سماک بن حرب سے اسی سند کے ساتھ یہی روایت مروی ہے۔

عبدالاعلی بن حماد، محمد بن مثنی، محمد بن بشار، احمد بن سعید رباطی، وہب بن جریر، احمد، محمد بن اسحاق، یعقوب بن عتبہ، محمد بن جبیر بن محمد بن حضرت جبیر بن مطعم اپنے والد سے اور وہ ان کے دادا سے سے روایت کرتے ہیں کہ رسول اللہ صلی اللہ علیہ و آلہ و سلم کے پاس ایک دیہاتی بدو آیا اور کہا کہ یا رسول اللہ صلی اللہ علیہ و آلہ و سلم لوگ مشقت میں پڑ گئے اور گھر بار اور اموال کم ہو گئے اور مویشی ہلاک ہو گئے پس آپ صلی اللہ علیہ و آلہ و سلم اللہ سے ہمارے واسطے بارش طلب فرمائیں ہم اللہ کے پاس آپ کی سفارش چاہتے ہیں اور اللہ کی سفارش آپ کے پاس چاہتے ہیں رسول اللہ صلی اللہ علیہ و آلہ و سلم نے فرمایا کہ تیرا ستیاناس ہو جانتا ہے تو کیا کہہ رہا ہے؟ اور رسول اللہ صلی اللہ علیہ و آلہ و سلم نے اللہ کی تسبیح بیان کی اور مسلسل تسبیح اور پاکی بیان کرتے رہے یہاں تک کہ ( اثر کی غلط بات کا اثر) آپ کے صحابہ کے چہروں پر بھی ظاہر ہونے لگا پھر آپ نے فرمایا کہ تجھ پر افسوس ہے اللہ کی سفارش نہیں کی جاتی کسی پر اس کی مخلوقات میں سے ہے۔ اللہ کی شان اس سے کہیں زیادہ عظیم ہے۔ تجھ پر افسوس ہے کیا تو جانتا ہے کہ اللہ کا عرش اس کے آسمانوں پر اس طرح ہے اور آپ نے اپنی انگلیوں سے اشارہ کر کے فرمایا گنبد کی طرح اور بیشک وہ عرش الہی چرچراتا ہے جس طرح کہ کجاوہ سواری کے بیٹھنے سے چرچراتا ہے۔ محمد ابن بشار نے اپنی روایت میں فرمایا کہ بیشک اللہ اپنے عرش کے اوپر ہے اور اس کا عرش آسمانوں کے اوپر ہے اور آگے اسی طرح حدیث بیان کی جبکہ عبدالاعلی اور محمد بن جبیر عن ابیہ عن جدہ کے طریق سے حدیث بیان کی ہے امام ابو داؤد فرماتے ہیں کہ یہ حدیث احمد بن سعید کی روایت والی صحیح ہے اور ایک جماعت نے اس کی موافقت کی ہے جن میں یحیی بن معین، علی بن المدینی ہیں اور اسے ایک جماعت نے ابن اسحاق سے اسی طرح روایت کیا ہے جیسے احمد نے کہا اور عبدالاعلی ابن المثنی اور ابن بشار کا سماع ایک ہی نسخہ سے ہے جو مجھے پہنچی ہے۔

احمد بن حفص، ابراہیم بن طہمان، موسیٰ بن عقبہ، محمد بن منکدر، حضرت جابر بن عبداللہ رضی اللہ تعالیٰ عنہ حضور اکرم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ مجھے یہ اجازت دی گئی ہے کہ میں اللہ کے عرش کے اٹھانے والے فرشتوں میں سے کسی فرشتے کے بارے میں بیان کروں کہ اس کے کانوں کی لو سے کندھے تک کا درمیانی فاصلہ سات سو سال کی مسافت جتنا ہے۔

علی بن نصر، محمد بن یونس نسائی، عبداللہ بن یزید مقری، حرملہ ابن عمران، ابو یونس سلیم بن مولی، ابو ہریرہ رضی اللہ تعالیٰ عنہ فرماتے ہیں کہ میں نے حضرت ابو ہریرہ رضی اللہ تعالیٰ عنہ کو یہ آیت پڑھتے ہوئے سنا ان اللہ یا مرکم ان تؤدوالامانات الیٰ اھلھا سے اللہ تعالیٰ کے قول ان الہ کان سمیعاً بصیرا تک پھر ابو ہریرہ رضی اللہ تعالیٰ عنہ نے فرمایا کہ میں نے رسول اللہ صلی اللہ علیہ و آلہ و سلم کو دیکھا کہ اپنا انگوٹھا کان مبارک پر رکھے ہوئے ہیں اور شہادت کی انگلی کو اپنی آنکھ پر رکھے ہوئے ہیں (سمیعاً بصیرا پڑھتے وقت اشارہ کرنے کیے لیے اللہ تعالیٰ کی صفت سمع و بصر کی طرف حضرت ابو ہریرہ رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو دیکھا کہ یہ بات پڑھتے ہیں اور اپنی دونوں انگلیاں (کان اور آنکھ پر) رکھتے ہیں۔ محمد بن یونس نے کہا کہ عبداللہ بن یزید المقری نے فرمایا کہ یہ اشارہ کرنا جہمیہ پر رد ہے (وہ صفات باری تعالیٰ کے قائل نہیں)


دیدار باری تعالیٰ کا بیان

عثمان بن ابو شیبہ، جریر، وکیع، ابو اسامہ، اسماعیل، ابو خالد، قیس بن ابو حازم، حضرت جریر رضی اللہ تعالیٰ عنہ بن عبداللہ فرماتے ہیں کہ ہم لوگ رسول اللہ صلی اللہ علیہ و آلہ و سلم کے پاس بیٹھے ہوئے تھے کہ آپ صلی اللہ علیہ و آلہ و سلم نے چودھویں کے چاند کو ایک نظر دیکھا پھر فرمایا کہ تم عنقریب اپنے پروردگار کو دیکھو گے جس طرح اس چاند کو تم دیکھ رہے ہو کہ اس دیکھنے میں تم ایک دوسرے پر ازدحام نہیں کرتے۔ پس اگر تم سے ہو سکے تو تم سورج نکلنے سے پہلے اور سورج غروب ہونے سے پہلے کہ نمازوں (فجر و عصر) کی حفاظت کر سکو تو کر لو۔ پھر آپ نے یہ آیت پڑھی۔ فَسَبِّحْ بِحَمْدِ رَبِّکَ قَبْلَ طُلُوعِ الشَّمْسِ وَقَبْلَ غُرُوبِهَا۔ پس آپ تسبیح بیان کیجیے اپنے پروردگار کی تعریف کی سورج سے نکلنے سے پہلے اور سورج نکلنے کے بعد۔

اسحاق بن اسماعیل، سفیان، سہیل بن ابو صالح، حضرت ابو ہریرہ رضی اللہ تعالیٰ عنہ فرماتے ہیں کہ لوگوں نے رسول اللہ صلی اللہ علیہ و آلہ و سلم سے کہا کہ یا رسول اللہ صلی اللہ علیہ و آلہ و سلم کیا ہم اپنے رب کو قیامت کے دن دیکھیں گے آپ نے فرمایا کیا تم دوپہر کے وقت سورج کو دیکھنے میں کوئی پریشانی اٹھاتے ہو صحابہ کرام نے عرض کیا نہیں۔ آپ نے فرمایا کہ کیا تم چودھویں رات کو چاند کو دیکھنے میں کوئی مشکل پیش آتی ہے جبکہ ابر بھی نہ ہو؟ صحابہ کرام نے عرض کیا نہیں آپ نے فرمایا کہ قسم ہے اس ذات کی جس کے قبضہ میں میری جان ہے تم کو اپنے پروردگار کو دیکھنے میں بھی کوئی مشکل نہیں ہو گی سوائے اتنی مشکل کے جتنی سورج یا چاند میں سے کسی کو دیکھنے میں ہوتی ہے۔

موسی بن اسماعیل، حماد، عبید اللہ بن معاذ، شعبہ، یعلی بن عطاء، وکیع، موسیٰ بن حدس، ابو رزین عقیلی کہتے ہیں کہ میں نے کہا یا رسول اللہ صلی اللہ علیہ و آلہ و سلم کیا ہم میں سے ہر ایک اپنے رب کو دیکھے گا؟ عبید اللہ بن معاذ راوی کہتے ہیں کہ کیا ہر شخص تنہا اللہ کو دیکھے گا؟ اور اس کی مخلوقات میں اس کی کیا مثال ہے؟ آپ نے فرمایا کہ اے ابو رزین کیا تم میں سے ہر ایک چودھویں کے چاند کو الگ الگ (تنہا) نہیں دیکھتا؟ میں نے کہا کیوں نہیں۔ فرمایا کہ پھر اللہ تعالیٰ تو بہت عظمت والے ہیں چاند تو اللہ کی مخلوقات میں سے ایک مخلوق ہے پس اللہ تو زیادہ بزرگ اور اعظم ہیں۔

عثمان بن ابو شیبہ، محمد بن علا ء، ابو اسامہ، عمر بن حمزہ، سالم، حضرت سالم کہتے ہیں کہ مجھے حضرت عبداللہ بن عمر رضی اللہ تعالیٰ عنہ نے بتلایا کہ رسول اللہ صلی اللہ علیہ و آلہ و سلم نے فرمایا کہ اللہ تعالیٰ قیامت کے روز آسمانوں کو لپیٹ دیں گے پھر انہیں اپنے داہنے ہاتھ میں لے کر فرمائیں گے؟ میں بادشاہ ہوں کہاں ہیں زبردستی کرنے والے؟ کہاں ہیں تکبر اور بڑائی کرنے والے؟ پھر اللہ تعالیٰ زمینوں کو لپیٹ دیں گے اور انہیں بقول ابن العلاء اپنے دوسرے ہاتھ میں لے کر فرمائیں گے میں بادشاہ ہوں کہاں ہیں جبر کرنے والے؟ کہاں ہیں بڑائی کرنے والے۔

قعنبی، مالک، ابن شہاب، ابو سلمہ بن عبدالرحمن، ابو عبد اللہ، حضرت ابو ہریرہ رضی اللہ تعالیٰ عنہ سے روایت ہے کہ نبی صلی اللہ علیہ و آلہ و سلم نے فرمایا کہ ہمارا پروردگار عزوجل ہر رات جب آخری ایک تہائی رات رہ جاتی ہے آسمان دنیا پر نزول فرماتا ہے اور فرماتا ہے کہ کون ہے مجھ سے مانگنے والا کہ اس کی دعا کو قبول کروں۔ کون ہے مجھ سے سوال کرتا ہے اسے عطا کروں کون مجھ سے مغفرت کا طالب ہے کہ میں اس کی مغفرت کر دوں۔

وہ احادیث جن کے اندر قرآن کریم کا تذکرہ ہے

محمد بن کثیر، اسرائیل، عثمان بن مغیرہ، سالم، حضرت جابر بن عبداللہ سے روایت ہے کہ رسول اللہ صلی اللہ علیہ و سلم نیت اپنے آپ کو موقف (وقوف عرفات کی جگہ) میں لوگوں کے سامنے پیش کیا اور فرمایا کہ: کوئی مرد ہے جو مجھے اپنی قوم میں اٹھا لے چلے کیونکہ قریش نے مجھے منع کر دیا ہے اس بات سے کہ اپنے پروردگار کے کلام کو پہچانو۔

اسماعیل بن عمر، ابراہیم، موسی، ابن ابو زائدہ، مجالد، عامر، شعبی، عامر بن شہر کہتے ہیں کہ میں نجاشی (بادشاہ حبشہ) کے پاس، اس کے ایک بیٹے نے انجیل کی ایک آیت پڑھی تو میں ہنس پڑا تو نجاشی نے کہا کہ تم اللہ کے کلام سے ہنس رہے ہو۔

سلیمان بن داؤد مہری، عبداللہ بن وہب، یونس بن یزید، ابن شہاب، حضرت عروہ بن زبیر، سعید بن مسیب علقمہ بن وقاص اور عبید اللہ بن عبداللہ نے حضرت عائشہ رضی اللہ تعالیٰ عنہ کی حدیث بیان کی اور سب نے مجھ سے حدیث کا ایک جز ہی بیان کیا کہ حضرت عائشہ رضی اللہ تعالیٰ عنہ فرماتی تھیں کہ میرا اپنے بارے میں کمتر ہونے کا خیال تھا اس بات سے کہ اللہ تعالیٰ میرے بارے میں کچھ کلام فرمائیں گے ایسے معاملہ کا کہ جو ہمیشہ تلاوت کیا جاتا رہے گا۔

عثمان بن ابو شیبہ، جریر، منصور، منہ بن عمرو، سعید بن جبیر، حضرت ابن عباس رضی اللہ تعالیٰ عنہ سے روایت ہے کہ انہوں نے فرمایا کہ نبی صلی اللہ علیہ و آلہ و سلم، حضرت حسن رضی اللہ تعالیٰ عنہ و حسین رضی اللہ تعالیٰ عنہ کے لیے پناہ مانگا کرتے تھے اور فرماتے تھے کہ میں تم دونوں کو اللہ تعالیٰ کے کامل اور پورے کلمات کی پناہ میں دیتا ہوں ہر شیطان سے اور ہر زہریلی چیز سے اور نظر بد سے جو لگنے والی ہو پھر فرماتے ہیں کہ تمہارے باپ (جد امجد حضرت ابراہیم علیہ السلام) حضرت اسماعیل علیہ السلام اور حضرت اسحاق علیہ السلام کے لیے ان ہی کلمات سے پناہ مانگا کرتے تھے۔

احمد بن ابو سریج رازی، علی حسین بن ابراہیم، علی، مسلم، ابو معاویہ، اعمش، مسلم، مسروق، حضرت عبداللہ بن مسعود رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جب اللہ تعالیٰ وحی کے ذریعہ کلام فرماتے ہیں تو ایک آسمان والے دوسرے آسمان سے زنجیر کھینچنے کی آواز سنتے ہیں صفا پہاڑ پر۔ پھر وہ بے ہوش ہو جاتے ہیں اور مسلسل اسی حالت میں رہتے ہیں یہاں تک کہ جبرائیل ان کے پاس آتے ہیں اور ان کی گھبراہٹ دور ہو جاتی ہے۔ راوی کہتے ہیں کہ وہ کہتے ہیں کہ اے جبرائیل آپ کے پروردگار نے کیا فرمایا جبرائیل کہتے ہیں کہ سچ فرمایا وہ کہتے ہیں کہ سچ فرمایا۔

قیامت میں اٹھائے جانے اور صور کا بیان

مسدد، معمتر، اسلم، بشر بن شغاف، حضرت عبید اللہ بن عمرو حضور اکرم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ صور ایک سنکھ ہے جس میں پھونکا جائے گا۔

قعنبی، مالک، ابو زناد، اعرج، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ آدمی کی تمام اعضاء بدن کو زمین کھا کر ختم کر دیتی ہے سوائے ریڑھ کی ہڈی کے کہ اس سے انسان پیدا کیا گیا اور قیامت میں اسی سے مرکب کر کے اٹھایا جائے گا۔

شفاعت کا بیان

سلیمان بن حرب، سبطام بن حریث، اشعث حدانی، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے فرمایا کہ میری شفاعت ان لوگوں کے لیے ہو گی جو کبیرہ گناہوں کے مرتکب ہوں گے میری امت میں سے۔

مسدد، یحیی، حسن ابن ذکوان، ابو رجاء، حضرت عمران بن حصین سے روایت ہے کہ نبی صلی اللہ علیہ و آلہ و سلم نے فرمایا کہ ایک جماعت محمد صلی اللہ علیہ و آلہ و سلم کی سفارش سے آگے سے نکلے گی اور وہ لوگ پھر جنت میں داخل ہوں گے اور ان کا نام جن میں رکھا جائے گا۔

عثمان بن ابو شیبہ، جریر، اعمش، ابو سفیان، حضرت جابر بن عبداللہ فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ بیشک اہل جنت، جنت کے باغات سے کھائیں گے اور پئیں گے۔

جنت اور جہنم کی تخلیق کا بیان

موسی بن اسماعیل، حماد، محمد بن عمرو، ابو سلمہ، ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جب اللہ نے جنت کو پیدا کیا تو حضرت جبرائیل سے فرمایا کہ جاؤ اسے دیکھو وہ گئے اور جنت کو ایک نظر دیکھا پھر تشریف لائے اور فرمایا کہ اے میرے رب آپ کی عزت کی قسم۔ کوئی شخص ایسا نہیں جو جنت کے بارے میں سنے (وہاں کے عیش و آرام کے بارے میں) مگر یہ کہ اس میں داخل ہو جائے۔ پھر اللہ نے جنت کو مکروہات سے ڈھانپ دیا اور جبرائیل سے فرمایا جاؤ اور اسے دیکھو۔ وہ گئے اور اسے نظر دیکھا پھر تشریف لائے تو فرمایا کہ اے میرے رب آپ کی عزت کی قسم مجھے ڈر ہے کہ اس میں کوئی داخل نہ ہو سکے گا۔ پھر حضور اکرم نے فرمایا کہ جب اللہ تعالیٰ نے جہنم کو پیدا فرمایا تو فرمایا کہ اے جبرائیل۔ جاؤ اور سے دیکھو وہ گئے اور اسے ایک نظر دیکھ کر آئے اور فرمایا کہ اے میرے پروردگار آپ کی عزت کی قسم! کوئی ایسا نہیں کہ جہنم (کے احوال سنے) اور اس میں داخل ہو جائے۔ پھر اللہ نے اسے شہوات سے بھر دیا پھر فرمایا کہ اے جبرائیل! جاؤ اور سے دیکھو وہ گئے اور اسے ایک نظر دیکھا پھر آئے تو عرض کیا اے میرے پروردگار آپ کی عزت اور بزرگی کی قسم۔ مجھے ڈر ہے کہ کوئی اس میں داخل ہونے سے باقی نہ رہے گا۔

سلیمان بن حرب، مسدد، حماد بن زید، ایوب، نافع، حضرت عبداللہ بن عمر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ بیشک تمہارے سامنے (بہت جلد قیامت میں) ایک حوض ہو گا جس کے دونوں کناروں کے درمیان اتنا فاصلہ ہو گا کہ جتنا، ، جرباء، ، اور اذرح میں۔

حفص بن عمرنمری، شعبہ، عمرو بن مرہ، ابو حمزہ حضرت زید بن ارقم رضی اللہ تعالیٰ عنہ سے روایت ہے کہ ہم لوگ نبی صلی اللہ علیہ و آلہ و سلم کے ساتھ ایک سفر میں تھے پس ہم نے ایک جگہ پڑاؤ ڈالا آپ نے فرمایا کہ تم لاکھ اجزاء میں سے ایک جزء بھی نہیں ہو جو حوض کوثر پر میرے پاس آئیں گے۔ عمرہ بن مرة کہتے ہیں کہ میں نے زید سے کہا کہ آپ لوگ اس دن کتنے تھے؟ فرمایا کہ سات سو یا آٹھ سو۔

ہناد بن سری، محمد بن فضیل، مختار بن فلفل کہتے ہیں کہ میں نے حضرت انس رضی اللہ تعالیٰ عنہ بن مالک سے سنا آپ فرماتے تھے کہ نبی صلی اللہ علیہ و آلہ و سلم کو ایک مرتبہ غنودگی طاری ہو گئی آپ نے مسکراتے ہوئے سر اٹھایا پھر یا تو آپ نے صحابہ سے ازخود فرمایا ، یا صحابہ نے آپ سے فرمایا کہ یا رسول اللہ صلی اللہ علیہ و آلہ و سلم آپ کیوں مسکرائے تھے؟ آپ نے فرمایا ابھی ابھی مجھ پر ایک سورت نازل ہوئی ہے پھر آپ نے بِسْمِ اللَّهِ الرَّحْمَنِ الرَّحِيمِ پڑھ کر سورة کوثر کی تلاوت فرمائی۔ جب آپ نے سورة کوثر کی تلاوت فرما لی تو فرمایا کہ کیا تم جانتے ہو کہ کوثر کیا ہے؟ صحابہ کرام نے عرض کیا اللہ اور اس کا رسول ہی زیادہ بہتر جانتے ہیں آپ صلی اللہ علیہ و آلہ و سلم نے فرمایا کہ وہ ایک نہر ہے جس کا میرے رب نے مجھے جنت میں دینے کا وعدہ فرمایا ہے اور اس پر بہت زیادہ بہتری ہے اس پر ایک حوض ہے جس پر میری امت قیامت کے روز جمع ہو گی اور اس کے برتن ستاروں کی تعداد کے برابر ہوں گے۔ (لوگوں کو پانی پلانے کے لیے)

عاصم بن نضر، معمتر، قتادہ، حضرت انس رضی اللہ تعالیٰ عنہ بن مالک فرماتے ہیں کہ نبی اکرم صلی اللہ علیہ و آلہ و سلم کو جب (معراج کی رات) جنت میں اوپر لے جایا گیا یا جس طرح فرمایا تو آپ صلی اللہ علیہ و آلہ و سلم کو وہاں ایک نہر پیش کی گئی جس کے دونوں کنارے تراشیدہ یا خمدار یاقوت کے ہیں۔ جو فرشتہ آپ صلی اللہ علیہ و آلہ و سلم کے ساتھ تھا اس نے اپنا ہاتھ مارا اور ایک مشک نکالی تو آپ صلی اللہ علیہ و آلہ و سلم نے اپنے ساتھی فرشتہ سے پوچھا کہ یہ کیا ہے؟ اس نے کہا کہ یہ کوثر ہے جو آپ کو عطا فرمائی ہے۔

مسلم بن ابراہیم، عبدالسلام بن ابی حازم ابو طالوت کہتے ہیں کہ میں حضرت ابو برزة رضی اللہ تعالیٰ عنہ الاسلمی کے ساتھ تھا آپ عبید اللہ بن زیادہ (جو یزید کا گورنر تھا کوفہ میں) کے پاس داخل ہوئے پس مجھ سے ایک شخص نے مسلم بن ابراہیم نے اس کا نام لیا ہے بیان کیا اور وہ لوگوں کی جماعت میں شریک تھا کہ جب عبید اللہ نے حضرت ابو برزہ رضی اللہ تعالیٰ عنہ کو دیکھا تو کہا کہ یہ تمہارا محمدی (حضور اکرم صلی اللہ علیہ و آلہ و سلم کا صحابی) ہے جو موٹا ناٹا ہے۔ ابو برزہ سمجھ گئے کہ اس نے طعنہ دیا ہے تو فرمایا کہ مجھے یہ خیال نہیں تھا کہ میں ایسے لوگوں کے درمیان باقی رہ جاؤں گا جو مجھے رسول اللہ صلی اللہ علیہ و آلہ و سلم کی صحبت کی وجہ سے عار دلائیں گے تو عبید اللہ نے ان سے کہا کہ رسول اللہ صلی اللہ علیہ و آلہ و سلم کی صحبت تو آپ کے لیے باعث فخر ہے نہ کہ باعث ملامت وعار۔ پھر اس نے کہا کہ میں نے آپ کو اس لیے بلا بھیجا ہے تاکہ آپ سے حوض کوثر کے بارے میں سوال کروں جو آپ نے رسول اللہ صلی اللہ علیہ و آلہ و سلم سے سنا ہو کہ آپ نے اس بارے میں کچھ ذکر فرمایا ہو تو ابو برزہ رضی اللہ تعالیٰ عنہ نے فرمایا کہ ہاں ایک دو تین یا چار پانچ مرتبہ نہیں (بے شمار مرتبہ سنا ہے) پس جو اس کی تکذیب کرے اللہ اسے حوض کوثر نہ پلائے پھر آپ غصہ کی حالت میں اس کے پاس سے نکل گئے۔

قبر میں سوال و جواب اور عذاب قبر کا بیان

ابو الولید طیالسی، شعبہ، علقمہ بن مرثد، سعد بن عبیدہ، حضرت براء بن عازب سے روایت ہے کہ رسول اللہ صلی اللہ علیہ و آلہ و سلم نے فرمایا کہ مسلمان سے جب قبر میں سوال کیا جاتا ہے تو وہ گواہی دیتا ہے کہ اللہ کے سوا کوئی معبود نہیں اور محمد صلی اللہ علیہ و سلم کے رسول ہیں پس اللہ کے قول۔يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ۔ اللہ تعالیٰ مضبوط فرماتے ہیں ایمان والوں کو مضبوط قول کلمہ شہادت کے ساتھ دنیا کی زندگی میں اور آخرت میں یہی مراد ہے

محمد بن سلیمان انباری، عبدالوہاب حفاف ابو نضر، سعید، قتادہ حضرت انس بن مالک سے روایت ہے کہ رسول اللہ صلی اللہ علیہ و آلہ و سلم بنو نجار کے نخلستان میں داخل ہوئے وہاں کچھ آوازیں آپ نے سنیں تو گھبرا گئے اور فرمایا کہ یہ کن لوگوں کی قبریں ہیں؟ لوگوں نے کہا یا رسول اللہ صلی اللہ علیہ و آلہ و سلم کچھ لوگوں کی قبریں جو دور جاہلیت میں مر گئے تھے۔ آپ نے فرمایا کہ اللہ کی پناہ مانگو جہنم کے عذاب سے، اور دجال کے فتنہ سے۔ صحابہ کرام نے عرض کیا کہ یہ کیوں یا رسول اللہ صلی اللہ علیہ و آلہ و سلم نے فرمایا کہ مومن بندہ کو اس کی قبر میں رکھ دیا جاتا ہے تو اس کے پاس ایک فرشتہ آتا ہے اور اس سے کہتا ہے کہ تو کس کی عبادت کیا کرتا تھا پس اگر اللہ اسے راہ سمجھاتے ہیں تو وہ کہتا ہے میں اللہ کی عبادت کیا کرتا تھا پھر اس سے کہا جاتا ہے کہ تو اس شخص کے بارے میں کیا کہتا ہے؟ وہ کہتا ہے کہ یہ اللہ کے بندے ہیں اور اس کے رسول ہیں پھر اس سے کوئی بات اس کے علاوہ نہیں پوچھی جاتی پھر اسے جہنم میں ایک گھر کی طرف لے چلتے ہیں اور اس سے کہا جاتا ہے کہ یہ جہنم میں تیرا گھر تھا لیکن اللہ نے تجھے اس سے محفوظ رکھا اور تجھ پر رحم فرمایا اور اس جنت میں ایک گھر تیرے لیے بدل دیا تو وہ بندہ کہتا ہے مجھے چھوڑ دو تاکہ میں جاؤں اور اپنے گھر والوں کو یہ خوش خبری سناؤں تو اس سے کہا جاتا ہے کہ ٹھہر جاؤ (قیامت تک) اور بیشک کافر آدمی جب اپنی قبر میں رکھا جاتا ہے تو ایک فرشتہ اس کے پاس آتا ہے اور اسے جھڑکتا ہے اور کہتا ہے کہ تو کس کی عبادت کرتا تھا؟ وہ کافر کہتا ہے کہ مجھے نہیں معلوم تو اس سے کہا جاتا ہے کہ نہ تو نے جانا اور نہ ہی تو نے اتباع کی پھر اس سے کہا جاتا ہے کہ تو ان صاحب کے بارے میں کیا کہتا ہے (نبی صلی اللہ علیہ و آلہ و سلم کے بارے میں) تو وہ کہتا ہے کہ میں بھی وہی کہا کرتا تھا جو لوگ کہا کرتے تھے تو وہ فرشتے اس کے دونوں کانوں کے درمیان لوہے کے گرز مارتے ہیں تو وہ اس طرح چیختا ہے کہ سوائے جن و انس کے ساری مخلوقات اس کو سنتی ہے۔

محمد بن سلیمان، عبدالوہاب سے اسی سند کے ساتھ یہی حدیث مروی ہے کہ انہوں نے فرمایا کہ بندہ جب اپنی قبر میں رکھ دیا جاتا ہے اور اس کے ساتھی (دفن کر کے) رخ پھیر لیتے ہیں تو بے شک وہ مردہ ان کے جوتوں کی آہٹ سنتا ہے پھر اس کے پاس دو فرشتے آتے ہیں اور دونوں اس سے کہتے ہیں کہ اس میں منافق کے لفظ کا اضافہ کیا۔ اور فرمایا کہ اس کی چیخ کو اس کے نزدیک والی تمام مخلوق سنتی ہے سوائے جن و انس کے۔

عثمان ابو شیبہ، جریر، ہناد بن سری، ح، ابو معاویہ، ہناد، اعمش، منہال، زاذان، حضرت براء بن عازب رضی اللہ تعالیٰ عنہ سے روایت ہے کہ وہ فرماتے ہیں کہ ہم لوگ رسول اللہ صلی اللہ علیہ و آلہ و سلم کے ساتھ کسی انصاری آدمی کے جنازہ میں نکلے پس ہم ایک قبر پر جا پہنچے جو ابھی لحد نہیں بنائی گئی تھی۔ رسول اللہ صلی اللہ علیہ و آلہ و سلم وہاں بیٹھ گئے اور آپ کے اردگرد ہم بھی بیٹھ گئے گویا کہ ہمارے سروں پر پرندے بیٹھے ہیں آپ کے ہاتھ میں ایک لکڑی تھی جس سے آپ زمین پر کرید رہے تھے پس آپ نے اپنا سر مبارک اٹھایا اور دو یا تین مرتبہ فرمایا کہ اللہ کی پناہ مانگو عذاب قبر سے جریر کی روایت میں یہ بھی اضافہ ہے کہ آپ نے فرمایا کہ جب دفن کرنے والے منہ پھیر کر چلے جاتے ہیں تو مردہ ان کے جوتوں کی دھمک سنتا ہے اس وقت اس سے کہا جاتا ہے کہ اے شخص تیرا رب کون ہے اور تیرا مذہب کیا ہے؟ اور تیرے نبی کون ہیں؟ ہناد نے اپنی روایت میں فرمایا کہ اس کے پاس دو فرشتے آتے ہیں اسے بٹھاتے ہیں اور اس سے کہتے ہیں کہ تیرا رب کون ہے وہ کہتا ہے کہ میرا رب اللہ ہے۔ وہ کہتے ہیں کہ تیرا دین کیا ہے وہ کہتا ہے کہ میرا دین اسلام ہے وہ دونوں کہتے ہیں کہ یہ کون صاحب ہیں جو تمہارے درمیان بھیجے گئے تھے؟ وہ کہتا ہے کہ وہ رسول اللہ صلی اللہ علیہ و آلہ و سلم ہیں وہ دونوں کہتے ہیں کہ تمہیں کیسے معلوم ہوا؟ وہ کہتا ہے کہ میں نے اللہ کی کتاب میں پڑھا ہے اس پر ایمان لایا اور اس کی تصدیق کی۔ جریر کی روایت میں یہ اضافہ ہے کہ یہی مراد ہے اللہ کے قول، ،يُثَبِّتُ اللَّهُ الَّذِينَ آمَنُوا بِالْقَوْلِ الثَّابِتِ الخ سے۔ پھر ایک آواز لگانے والا آواز لگاتا ہے کہ میرے بندہ نے سچ کہا پس اس کے لیے جنت کا بستر بچھا دیا جاتا ہے اور اسے جنت کے کپڑے پہنا دو اور اس کے لیے جنت میں ایک دروازہ کھول دو فرمایا کہ جنت کی ہوا اور خوشبو اسکے پاس آتیں ہیں اور اس کی قبر حد نگاہ تک کشادہ کر دی جاتی ہے اور فرمایا کہ کافر جب مرتا ہے اس کی روح کو جسم میں لوٹایا جاتا ہے اور دو فرشتے اس کے پاس آتے ہیں اسے بٹھلاتے ہیں اور اس سے کہتے ہیں کہ تیرا رب کون ہے؟ وہ کہتا ہے کہ ہائے ہائے میں نہیں جانتا وہ کہتے ہیں کہ یہ آدمی کون ہیں جو تم میں بھیجے گئے وہ کہتا ہے ہائے ہائے میں نہیں جانتا پس آسمان سے ایک منادی آواز لگاتا ہے کہ اس نے جھوٹ بولا اس کے لیے آگ کا بستر بچھا دو اور آگ کا لباس پہنادو اور جہنم کا ایک دروازہ اس کی قبر میں کھول دو فرمایا کہ جہنم کی گرمی اور گرم ہوا اس کے پاس آتی ہے اور اس کی قبر اس قدر تنگ کر دی جاتی ہے کہ اس کی پسلیاں ایک دوسرے میں پیوست ہو جاتی ہیں جریر کی حدیث میں یہ اضافہ ہے کہ پھر اس پر ایک اندھا بہرا فرشتہ مقرر کر دیا جاتا ہے اس کے پاس ایک لوہے کا ایک ایسا گرز ہوتا ہے کہ جو اگر پہاڑ پر دے مارا جائے تو پہاڑ ریزہ ریزہ ہو جائے فرمایا کہ وہ گرز سے اس مردے کو مارتا ہے اس کی مار کی آواز سے مشرق و مغرب کے درمیان ہر چیز سنتی ہے سوائے جن و انس کے اور وہ مردہ بھی مٹی ہو جاتا ہے پھر اس میں روح دوبارہ ڈال دی جاتی ہے۔

ہناد بن سری، عبداللہ بن نمیر، اعمش، منہال ، ابو عمر زاذان حضرت براء بن عازب سے روایت ہے کہ انہوں نے حضور اکرم صلی اللہ علیہ و آلہ و سلم سے اسی طرح کی حدیث روایت کی ہے۔


وزن اعمال کی ترازو کا بیان

یعقوب بن ابراہیم، حمید بن مسعدہ، اسماعیل بن ابراہیم، یونس، حسن حضرت عائشہ رضی اللہ تعالیٰ عنہ سے روایت ہے کہ انہوں نے ایک مرتبہ جہنم کا تصور کیا تو رونے لگیں رسول اللہ صلی اللہ علیہ و آلہ و سلم نے فرمایا کہ کس چیز نے تجھے رلا دیا؟ انہوں نے کہا میں جہنم کے عذاب کو یاد کیا تو رونا آگیا۔ کیا آپ روز قیامت اپنے گھر والوں کو یاد رکھیں گے؟ رسول اللہ صلی اللہ علیہ و آلہ و سلم نے فرمایا کہ تین مقامات ایسے ہیں کہ کوئی کسی کو یاد نہیں کرے گا۔ وزن کے اعمال کے وقت، جب تک کہ اسے معلوم نہ ہو جائے کہ اس کا میزان ہلکا ہے یا بھاری۔ نامہ اعمال کے وقت جب کہا جائے گا آؤ اپنی کتاب پڑھو جب تک کہ اسے معلوم نہ ہو جائے کہ اس کا نامۂ اعمال کہاں رکھا جائے گا داہنے ہاتھ میں یا بائیں ہاتھ میں یا پیٹھ پیچھے سے۔ اور پل صراط کے وقت جب اسے جہنم کی پشت پر رکھا جائے گا۔

دجال کا ذکر

موسی بن اسماعیل، حماد، خالدحذاء، عبداللہ بن شقیق، عبداللہ بن سراقہ، حضرت عبید اللہ بن الجراح فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ نوح علیہ السلام کے بعد کوئی نبی ایسا نہیں آیا کہ اس نے اپنی قوم کو دجال کے فتنہ سے نہ ڈرایا ہو اور بیشک میں تمہیں اس کے فتنہ سے ڈراتا ہوں پھر آپ نے ہمارے لیے اس کی صفت بیان کی اور فرمایا کہ شاید اسے کوئی وہ شخص پالے جس نے مجھے دیکھا اور میرا کلام سنا ہو۔ صحابہ کرام رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم اس روز ہمارے قلوب کی کیا حالت ہو گی؟ کیا آج جیسے ہوں گے؟ فرمایا کہ اس سے بہتر ہوں گے۔

مخلد بن خالد، عبدالرزاق، معمر، زہری، حضرت سالم اپنے والد حضرت ابن عمر رضی اللہ تعالیٰ عنہ سے روایت کرتے ہیں کہ انہوں نے فرمایا کہ ایک مرتبہ رسول اللہ صلی اللہ علیہ و آلہ و سلم لوگوں کے درمیان کھڑے ہوئے اور اللہ کی ایسی تعریف بیان کی جس کے وہ حقدار ہیں پھر دجال کا تذکرہ فرمایا اور فرمایا کہ بیشک میں تمہیں اس سے ڈرا رہا ہوں اور کوئی نبی ایسا نہیں گزرا کہ اس نے اپنی قوم کو دجال سے نہ ڈرایا ہو حتی کہ نوح نے بھی اپنی قوم کو (فتنہ) دجال سے ڈرایا ہے لیکن میں تمہیں اس کے بارے میں ایسی بات کہوں گا جو کسی نبی نے اپنی قوم سے نہیں کہی۔ تم جانتے ہو کہ دجال کانا ہے اور بیشک اللہ کانے نہیں ہیں۔

خوارج کے قتل کا بیان

احمد بن یونس، زہیر، ابو بکر بن عیاش، مندل، مطرف، ابو جہم، خالد بن وہبان حضرت ابو ذر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جس نے (مسلمانوں کی) جماعت سے بالشت بھر بھی علیحدگی اختیار کی تو بے شک اس نے اسلام کے طوق کو اپنی گردن سے اتار پھینکا۔

عبد اللہ بن محمد نفیلی، زہیر، مطرف بن طریف، ابو جہم، خالد بن وہبان حضرت ابو ذر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ تمہارا اس وقت کیا حال ہو گا جب میرے بعد حکمران اس مال فئی کو ترجیح دیں گے اپنا مال سمجھیں گے میں نے کہا کہ بہرحال قسم ہے اس ذات کی جس نے آپ کو حق کے ساتھ مبعوث فرمایا ہے میں اپنی تلوار اپنے کندھے پر رکھ کر اس سے قتال کروں گا یہاں تک کہ آپ سے ملاقات کر لوں یا فرمایا آپ سے مل جاؤں۔ آپ نے فرمایا کہ کیا میں تجھے اس سے بہتر طریقہ کی رہنمائی نہ کروں تو صبر کرتا رہ یہاں تک کہ مجھ سے ملاقات ہو جائے۔

مسدد، سلیمان بن داؤد، حماد بن زید، معلی بن زیاد، ہشام بن حسان، حسن، ضبہ بن محصن، حضرت ام سلمہ رضی اللہ تعالیٰ عنہ زوجہ رسول اللہ صلی اللہ علیہ و آلہ و سلم فرماتی ہیں کہ رسول اللہ صلی اللہ علیہ و آلہ و سلم نے فرمایا کہ عنقریب تم پر ایسے حکمران ہوں گے کہ جو نیک اعمال بھی کریں گے اور برے بھی۔ پس جس نے ان کے برے اعمال پر نکیر کی اپنی زبان سے تو بیشک وہ آخرت کے مواخذہ سے بری ہے) اور جس نے اس کو دل سے برا سمجھا وہ محفوظ رہا لیکن جو ان کی برائیوں پر راضی ہو گیا اور ان کی اتباع کی (وہ تباہ و برباد ہو گیا) آپ سے کہا گیا یا رسول اللہ صلی اللہ علیہ و آلہ و سلم کیا ہم انہیں قتل نہ کر دیں ابن داؤد نے اپنی روایت میں فرمایا کہ کیا ہم ان سے جنگ نہ کریں فرمایا کہ نہیں جب تک کہ وہ نماز پڑھتے رہیں۔

ابن بشار، معاذ بن ہشام، قتادہ، حسن، ضبہ بن محصن عنزی حضرت ام سلمہ رضی اللہ تعالیٰ عنہ حضور اکرم صلی اللہ علیہ و آلہ و سلم سے یہی حدیث نقل کرتی ہیں اس میں فرمایا کہ جس نے برائی کو ناپسند کیا تو وہ بری ہو گیا اور جس نے اس پر نکیر کی وہ محفوظ رہا۔ قتادہ نے فرمایا کہ جس نے دل سے برا سمجھا اور دل سے نکیر کی۔

مسدد، یحیی، شعبہ، زیاد بن علاقہ، حضرت عرفجہ رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ عنقریب میری امت میں فساد ہو گا، فساد ہو گا، پس جو شخص مسلمانوں کے متفق مجمع میں پھوٹ ڈالنے کا ارادہ کرے تو اسے تلوار سے مار ڈالو خواہ وہ کوئی بھی ہو۔

محمد بن عبید، محمد بن عیسی، حماد، ایوب، حضرت عبیدہ فرماتے ہیں کہ حضرت علی رضی اللہ تعالیٰ عنہ نے ایک بار اہل نہران کا ذکر فرماتے ہوئے کہا کہ ان میں ایک چھوٹے چھوٹے ہاتھوں والا شخص ہے۔ کاش کہ تم میری بات تسلیم کرتے تو میں تمہیں اس وعدہ کے بارے میں بتلاتا، جو اللہ نے ان لوگوں سے لڑنے والوں کے لیے محمد صلی اللہ علیہ و آلہ و سلم کی زبان پر کیا ہے میں نے کہا ہے کہ کیا آپ نے خود حضور اکرم صلی اللہ علیہ و آلہ و سلم سے سنا ہے فرمایا کہ ہاں رب کعبہ کی قسم۔

محمد بن کثیر، سفیان، ابن ابو نعم، حضرت ابو سعید خدری رضی اللہ تعالیٰ عنہ فرماتے ہیں کہ حضرت علی رضی اللہ تعالیٰ عنہ نے نبی کریم صلی اللہ علیہ و آلہ و سلم کو تھوڑا سا سونا اپنی مٹی سمیت ہی بھیج دیا (جس طرح مٹی سے نکلا تھا بغیر صاف کیے بھیج دیا) تو آپ نے ان چار افراد میں تقسیم کر دیا۔ حضرت اقرع رضی اللہ تعالیٰ عنہ بن حابس الحنظلی الجاشی، حضرت عینیہ بن بدرالفرازی رضی اللہ تعالیٰ عنہ اور حضرت علقمہ بن علاثہ العامری رضی اللہ تعالیٰ عنہ جو بنی کلاب کے ایک فرد تھے کے درمیان تقسیم کر دیا۔ راوی کہتے ہیں کہ (یہ دیکھ کر) قریش اور انصار کے لوگ غصہ ہو گئے اور کہنے لگے کہ آپ صلی اللہ علیہ و آلہ و سلم اہل نجد کے بہادر رؤسا کو تو دیتے ہو اور ہمیں چھوڑ دیتے ہو حضور اکرم صلی اللہ علیہ و آلہ و سلم نے فرمایا کہ بیشک میں تو صرف ان کی تالیف قلوب کے لیے ایسا کرتا ہوں فرمایا کہ اسی اثناء میں ایک دھنسی ہوئی آنکھوں والا، اٹھے ہوئے جبڑوں والا، ابھری ہوئی پیشانی والا، گھنی ڈاڑھی اور گنجے سر والا شخص آیا اور کہا کہ اے محمد صلی اللہ علیہ و آلہ و سلم اللہ سے ڈر۔ آپ نے فرمایا کہ جب میں ہی اللہ کی نافرمانی کرنے لگوں تو اس کی اطاعت کون کرے گا؟ اللہ نے مجھے امانت دار بنایا زمین والوں پر اور تم مجھے امانت دار نہیں سمجھتے۔ راوی کہتے ہیں کہ ایک شخص نے میرا خیال ہے کہ غالباً حضرت خالد بن ولید نے حضور اکرم صلی اللہ علیہ و آلہ و سلم سے اس کے قتل کی اجازت مانگی۔ آپ نے منع فرمایا جب وہ پیٹھ پھیر کر چلا تو آپ نے فرمایا کہ ایسے لوگ ہوں گے جو قرآن کو پڑھتے ہوں گے لیکن قرآن ان کے حلق سے نہیں اترے گا۔ وہ اسلام سے اس طرح نکل جائیں گے جس طرح تیر کمان سے نکل جاتا ہے وہ اہل سلام کو قتل کریں گے اور بت پرستوں کو چھوڑ دیں گے اگر میں انہیں پالوں تو میں انہیں اس طرح قتل کروں گا جیسے قوم عاد کو قتل کیا گیا تھا۔

نصر بن عاصم انطاکی، ولید، ابن اسماعیل حلبی، ابو عمرو، سلید، ابو عمرو، قتادہ، حضرت ابو سعید خدری رضی اللہ تعالیٰ عنہ اور حضرت انس رضی اللہ تعالیٰ عنہ بن مالک دونوں حضور اکرم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ عنقریب میری امت میں (باہمی) اختلاف اور گروہ بندی ہو گی۔ ایک جماعت ہو گی جو گفتگو تو بہت اچھی کرے گی اور اعمال برے کرے گی وہ قرآن پڑھیں گے اس طرح کہ قرآن ان کی ہنسلی کی ہڈی سے نیچے نہیں اترے گا۔ (یعنی تلاوت قرآن کا کوئی اثر ان پر نہ ہو گا) دین اسلام سے اس طرح نکل جائیں گے جس طرح تیر کمان سے نکل جاتا ہے وہ ایمان کی طرف نہیں لوٹیں گے یہاں تک کہ تیر واپس اپنی تانت پر نہ آ جائے، وہ بدترین خلائق ہیں تمام مخلوقات میں بدترین ہیں بشارت ہو اس شخص کو جو انہیں قتل کرے یا ان کے ہاتھ سے قتل ہو جائے وہ اللہ کی کتاب کی طرف لوگوں کو بلائیں گے لیکن قرآن کی کوئی بات ان کے اندر نہیں پائی جائے گی جو ان سے لڑائی کرے گا وہ اللہ تعالیٰ کا زیادہ مقرب ہو گا ان میں سے۔ صحابہ نے عرض کیا یا رسول اللہ صلی اللہ علیہ و آلہ و سلم ان کی علامت کیا ہے؟ فرمایا کہ وہ گنجے ہوں گے (ہمیشہ سر منڈا رکھیں گے)

حسن بن علی، عبدالرزاق، معمر، قتادہ، حضرت انس رضی اللہ تعالیٰ عنہ سے حضور اکرم صلی اللہ علیہ و آلہ و سلم سے اسی طرح روایت منقول ہے اس میں فرمایا کہ ان کی علامت سر منڈانا ہو گی اور بالوں کو اکھیڑنا ہے۔ جب تم انہیں دیکھو تو انہیں قتل کر دو۔

محمد بن کثیر، سفیان، اعمش، خیثمہ، حضرت سوید رضی اللہ تعالیٰ عنہ بن غفلہ فرماتے ہیں کہ حضرت علی رضی اللہ تعالیٰ عنہ نے فرمایا کہ جب میں تمہیں کوئی حدیث بیان کروں رسول اللہ صلی اللہ علیہ و آلہ و سلم کی نسبت سے تو مجھے آسمان سے گر جانا آسان ہے بہ نسبت (آپ سے حدیث بیان کرنے میں) جھوٹ بولنے سے اور جب میں تم سے آپس میں گفتگو کروں تو پھر جان لو کہ جنگ تو ہوشیاری اور فریب کا نام ہے۔ میں نے رسول اللہ صلی اللہ علیہ و آلہ و سلم سے سنا ہے آپ فرماتے تھے کہ اخیر زمانہ میں ایک قوم آئے گی کمسن و کم عمر لوگ ہوں گے اور بے وقوف و کم عقل ہوں گے اور ایسی گفتگو کریں گے جو تمام مخلوقات سے بہتر ہو گی، وہ اسلام سے ایسے نکل جائیں گے جیسے تیر کمان سے نکل جاتا ہے ایمان ان کے حلق سے نیچے نہیں اترے گا پس جہاں بھی تم انہیں پاؤ انہیں قتل کر دو اس لیے کہ انہیں قتل کرنے والوں کے لیے روز قیامت اجر ہو گا۔

حسن بن علی، عبدالرزاق، عبدالملک بن ابو سلیمان، حضرت سلمہ رضی اللہ تعالیٰ عنہ بن کہیل فرماتے ہیں کہ مجھے زید بن وہب الجہنی نے بتلایا کہ وہ ایک لشکر میں تھے جو حضرت علی رضی اللہ تعالیٰ عنہ کے ساتھ تھا اور جو خوارج کی سرکوبی کے لیے نکلا تھا۔ پس حضرت علی رضی اللہ تعالیٰ عنہ نے فرمایا کہ اے لوگو بیشک میں نے رسول اللہ صلی اللہ علیہ و آلہ و سلم سے کو یہ فرماتے ہوئے سنا کہ میری امت میں کچھ لوگ ایسے نکلیں گے کہ وہ ایسا قرآن کریم پڑھیں گے کہ تمہاری تلاوت ان کی تلاوت کے سامنے کچھ نہ ہو گی اور نہ تمہاری نمازیں ان کی نمازوں کے سامنے کچھ ہوں گی نہ تمہارے روزے ان کے روزوں کے سامنے کچھ ہوں گے وہ قرآن پڑھیں گے اور خیال کریں گے کہ یہ قرآن ان کے لیے حجت بنے گا لیکن (حال یہ ہو گا کہ) وہ ان کے اوپر وبال اور حجت بن جائے گا ان کی نمازیں ان کے حلق سے نیچے نہیں اتریں گی اسلام سے اس طرح خارج ہو جائیں گے جیسے تیر کمان سے نکل جاتا ہے اگر ان سے لڑنے والا لشکر ان فضائل کو جانتا جو ان کے لیے ان کے نبی صلی اللہ علیہ و آلہ و سلم کی زبان سے بیان ہوئے تو وہ اسی عمل پر بھروسہ کر لیتے۔ ان کی علامت یہ ہے کہ ان میں ایک بازوں والا شخص ہو گا اس کے بازو پر ہاتھ کہنی تک نہیں ہو گا۔ ایک گھنڈی ہو گی پستان کی گھنڈی کی طرح اس پر سفید بال ہوں گے اور کیا تم معاویہ رضی اللہ تعالیٰ عنہ اور اہل شام سے لڑائی کے لیے تو جاتے ہو اور انہیں اپنے پیچھے اپنی اولاد اور اموال پر چھوڑ جاتے ہو (کہ یہ تمھاری غیر موجودگی میں تمہارے اموال کو لوٹیں اور اولاد کو قتل کریں) خدا کی قسم مجھے یہ امید ہے کہ یہی وہ لوگ ہیں (جن کے بارے میں نبی صلی اللہ علیہ و آلہ و سلم نے مذکورہ بالا حدیث میں بتلایا) کیونکہ انہوں نے ناحق خون بہایا وہ خون جو ان کے لیے حرام تھا اور لوگوں کی چراگاہوں میں غارت گری کی پس چلو ان پر حملہ کرنے کے لیے اللہ کے نام کے ساتھ۔ سلمہ بن کہیل کہتے ہیں کہ زید بن وہب نے مجھے ایک ایک منزل میں اتارا یہاں تک کہ ہم ایک پل پر سے گزرے پس جب وہ دونوں لشکر ملے اور لشکر خوارج کے سالار عبداللہ بن وہب الراسبی تھا اس نے اپنے لشکریوں سے کہا کہ نیزے پھینک دو اور تلواریں نیاموں سے کھینچ لو کیونکہ مجھ ڈر ہے کہ وہ تمہیں (مقابلہ کرنے کی) اس طرح قسم دیں گے جیسے حروراء کے روز قسم دی تھی۔ راوی کہتے ہیں کہ پھر ان لوگوں نے اپنے نیزوں کو پھینک دیا اور تلواریں کھینچ ڈالیں اور لوگوں (مسلمانوں) نے انہیں اپنے نیزوں سے روکا اور وہ قتل کر دئیے گئے ایک دوسرے پر اور حضرت علی کی طرف سے اس روز کسی کو کوئی گزند نہیں پہنچی سوائے دو آدمیوں کے پھر حضرت علی رضی اللہ تعالیٰ عنہ نے لوگوں سے کہا کہ ان مرنے والوں میں ایک گنجے شخص کو تلاش کرو۔ وہ (تلاش کرنے پر) نہیں ملا تو حضرت علی رضی اللہ تعالیٰ عنہ بذات خود کھڑے ہوئے پھر کچھ ایسے مقتولین کے پاس آئے کہ ان کی لاشیں ایک کے اوپر ایک پڑی تھیں حضرت علی نے فرمایا کہ انہیں نکالو چنانچہ وہ گنجا شخص مل گیا زمین سے چمٹا سب سے نیچے پڑا تھا تو حضرت علی رضی اللہ تعالیٰ عنہ نے تکبیر کہی اور کہا کہ اللہ نے سچ فرمایا اور اس کے رسول نے پہنچا دیا۔ حضرت عبیدہ السلمانی کھڑے ہوئے اور کہا کہ اے امیر المومنین اس ذات باری تعالیٰ کی قسم جس کے علاوہ کوئی معبود نہیں آپ نے خود رسول اللہ صلی اللہ علیہ و آلہ و سلم سے یہ سنا ہے؟ حضرت علی رضی اللہ تعالیٰ عنہ نے فرمایا کہ ہاں خدا کی قسم جس کے علاوہ کوئی عبادت کے لائق نہیں حتی کہ تین مرتبہ اس نے حضرت علی رضی اللہ تعالیٰ عنہ کو قسم دی اور آپ رضی اللہ تعالیٰ عنہ نے قسم کھائی۔

محمد بن عبید، حماد بن زید، جمیل بن مرہ، ابو وضیء علی کہتے ہیں کہ حضرت علی رضی اللہ تعالیٰ عنہ نے فرمایا کہ گنجے شخص کو تلاش کریں۔ آگے ساری حدیث بیان کی کہ چنانچہ لوگوں نے اس گنجے کو مقتولین کے نیچے سے نکالا جو مٹی میں پڑا ہوا تھا ابو الوضی کہتے ہیں کہ گویا کہ میں اس کو دیکھ رہا ہوں کہ وہ حبشی تھا اور اس کے جسم پر ایک کرتہ تھا اس کے دونوں ہاتھوں میں سے ایک ہاتھ عورت کے پستان کی طرح تھا جس پر چھوٹے چھوٹے بال تھے جیسے جنگلی چوہے کی دم پر ہوتے ہیں۔

بشر بن خالد، شبابہ بن سوار، نعیم بن حکیم، حضرت ابو مریم رضی اللہ تعالیٰ عنہ کہتے ہیں کہ وہ گنجا شخص ہمارے ساتھ تھا۔ ایک روز مسجد میں اور وہ رات دن مسجد میں ہی بیٹھا رہتا تھا اور فقیر شخص تھا اور میں اسے دیکھتا تھا کہ مساکین کے ساتھ آ جاتا تھا حضرت علی رضی اللہ تعالیٰ عنہ کے کھانے پر، جب آپ صلی اللہ علیہ و آلہ و سلم لوگوں کے ساتھ کھاتے تھے اور میں نے اسے اپنا کپڑا دیا تھا۔ ابو مریم نے فرمایا کہ اس گنجے شخص کو نافع ذواللہ کہا جاتا تھا کیونکہ اس کے ہاتھ میں پستان تھا عورت کے پستان کی طرح اور اس پستان کے سر پر ایک گھنڈی تھی جیسے عورت کے پستان کے اوپر حصہ پر گھنڈی ہوتی ہے (جسے بچہ دودھ پیتے وقت منہ میں لیتا ہے) اس پر چھوٹے چھوٹے بال تھے بلی کی مونچھ کی طرح۔

چوروں سے لڑائی کا بیان

مسدد، یحیی، سفیان، عبداللہ بن حسن، ابراہیم بن محمد بن طلحہ، حضرت عبداللہ بن عمرو رضی اللہ تعالیٰ عنہ سے روایت ہے کہ نبی صلی اللہ علیہ و آلہ و سلم نے فرمایا کہ جس شخص کے مال کو ناحق لینے کا ارادہ کیا جائے اور وہ اپنے مال کو بچانے کے لیے لڑائی کرے اور مر جائے تو شہید ہے۔


چوروں سے لڑائی کا بیان

ہارون بن عبد اللہ، ابو داؤد طیالسی، ابراہیم بن سعد، ابو عبیدہ بن محمد بن عمار بن یاسر، حضرت طلحہ رضی اللہ تعالیٰ عنہ بن عبید اللہ بن عوف، حضرت سعید بن زید رضی اللہ تعالیٰ عنہ سے روایت کرتے ہیں کہ اور وہ حضور اکرم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ جو شخص اپنا مال (بچاتے ہوئے) مارا جائے وہ شہید ہے، جو اپنے گھر والوں کی حفاظت کرنے میں مارا جائے وہ شہید ہے، یا اپنے آپ کو بچانے میں یا اپنے دین کو بچانے میں مارا جائے وہ شہید ہے۔



لڑائی اور جنگ و جدل کا بیان

ہر صدی کی تکمیل پر مجدد دین ہونے کا بیان

سلیمان بن داؤد المہری، ابن وہب، سعید بن ابی ایوب، شرجیل بن یزید، ابی علقمہ حضرت ابو ہریرہ رضی اللہ تعالیٰ عنہ فرماتے ہیں کہ میں اپنے علم کے مطابق کہتا ہوں کہ نبی کریم صلی اللہ علیہ و آلہ و سلم نے فرمایا کہ بیشک اللہ تعالیٰ ہر سو سال کے پورا ہونے پر اس امت کی (رہنمائی) کے لیے ایک آدمی بھیجتے ہیں جو اس امت کے لیے اس کے دین کی تجدید کرتا ہے۔ امام ابو داؤد فرماتے ہیں کہ اس حدیث کو عبدالرحمن نے ابن شریح الاسکندرانی کے حوالہ سے بیان کیا ہے اور اس میں شراحیل بن یزید المعافری سے آگے سند نہیں بیان کی ہے۔

رومیوں کی لڑائیوں اور معرکہ کا بیان

النفیلی، عیسیٰ بن یونس، الاوزاعی، حضرت حسان بن عطیہ کہتے ہیں کہ حضرت مکحول اور ابن ابی زکریا، حضرت خالد بن معدان کے پاس چلے اور میں بھی ان کے ساتھ چلا تو انہوں نے ہم سے حضرت جبیر بن نفیر کے حوالہ سے حدیث بیان کی کہ ہم جبیر نے فرمایا کہ ہمارے ساتھ حضرت ذی مخبر کے پاس چلو جو حضور اکرم صلی اللہ علیہ و آلہ و سلم کو یہ فرماتے ہوئے سنا کہ تم لوگ عنقریب اہل روم معاہدہ صلح کرو گے امن کا ۔ پھر تم اور وہ مل کر اپنے پیچھے سے آنے والے دشمن سے جنگ کرو گے پس تمہاری مدد کی جائے گی اور تمہیں مال غنیمت ملے گا اور تم سلامتی کے ساتھ واپس لوٹ آؤ گے یہاں تک کہ تم ٹیلے والی چراگاہ میں اترو گے تو ایک نصرانی شخص صلیب اٹھائے گا اور کہے گا کہ صلیب غالب آ گئی تو مسلمانوں میں سے ایک شخص غضبناک ہو کر اسے مارے گا اس وقت غداری کریں گے اہل روم اور جنگ کے لیے جمع ہو جائیں گے۔

مومل بن فضل حرانی، ولید، ابو عمر، حسان بن عطیہ سے یہی حدیث مروی ہے اتنا اضافہ ہے کہ پھر مسلمان اپنے ہتھیاروں کی طرف دوڑیں گے اور لڑائی کریں گے تو اللہ تعالیٰ شہادت عطا فرما کر بزرگی اور عزت دے گا البتہ اس روایت میں یہ فرق ہے کہ ولید نے اس حدیث کو جبیر سے بواسطہ ذومخبر رضی اللہ تعالیٰ عنہ بواسطہ نبی کریم صلی اللہ علیہ و آلہ و سلم سے بیان کیا ہے امام ابو داؤد فرماتے ہیں اسے روح نے اور یحیی بن حمزہ اور بشر بن بکر اوزاعی سے ایسا ہی روایت کیا ہے جیسا کہ عیسیٰ بن یونس نے کہا۔

احادیث میں جن لڑائیوں کی علامات بیان کی گئی ہیں ان کا بیان

عباس عمری، ہاشم ابن قاسم، عبدالرحمن بن ثابت بن ثوبان، ، مکحول، جبیر بن نفیل، مالک یخامر، حضرت معاذ بن جبل رضی اللہ تعالیٰ عنہ فرماتے ہیں کہ نبی کریم صلی اللہ علیہ و آلہ و سلم نے فرمایا کہ بیت المقدس کی آبادی مدینہ کی تخریب کا سبب ہے اور جنگ وجدال قسطنطنیہ کی فتح کا سبب ہے اور قسطنطنیہ کی فتح دجال کے نکلنے کا سبب ہے پھر آپ نے اپنی حدیث بیان کرنے والے کی ران یا کندھے پر مارا اور فرمایا کہ کہ بیشک یہ ایسا ہونا اسی طرح سچ اور حق ہے جیسا کہ تمہارا یہاں ہونا یا یہاں بیٹھا ہونا حق ہے۔

پے درپے معرکوں کا بیان

عبد اللہ بن محمد نفیلی، عیسیٰ بن یونس، ابو بکر بن ابو مریم، ولید بن سفیام غسانی، یزید بن قطیب شکونی، ابو مجریہ، حضرت معاذ رضی اللہ تعالیٰ عنہ بن جبل فرماتے ہیں کہ نبی کریم صلی اللہ علیہ و آلہ و سلم نے فرمایا کہ ایک عظیم فتنہ اور اس کے بعد فتح قسطنطنیہ اور دجال کا نکلنا سات ماہ کے اندر ہو گا۔

حیوۃ بن شریح، حمصی، بقیہ، بحیر، خالد، ابن ابو بل، حضرت عبداللہ بن بُسر فرماتے ہیں کہ رسول اکرم صلی اللہ علیہ و آلہ و سلم نے فرمایا ، ، فتنہ، مدینہ کی فتح چھ سال میں ہو گی اور مسیح دجال ساتویں سال نکلے گا۔ امام ابو داؤد فرماتے ہیں کہ یہ حدیث عیسیٰ بن یونس کی حدیث سے زیادہ صحیح ہے۔

مسلمانوں پر اقوام عالم کا چڑھ آنا

عبدالرحمن بن ابراہیم دمشقی، بشر بن بکر، ابن جابر، ابو عبدالسلام، حضرت ثوبان رضی اللہ تعالیٰ عنہ فرماتے ہیں کہ نبی کریم صلی اللہ علیہ و آلہ و سلم نے فرمایا کہ قریب ہے کہ تم پر دنیا کی اقوام چڑھ آئیں گی (تمہیں کھانے اور ختم کرنے کے لیے) جیسے کھانے والوں کو کھانے کے پیالے پر دعوت دی جاتی ہے کسی نے عرض کیا یا رسول اللہ صلی اللہ علیہ و آلہ و سلم کیا ہم اس زمانہ میں بہت کم ہوں گے؟ فرمایا کہ نہیں بلکہ تم اس زمانہ میں بہت کثرت سے ہو گے لیکن تم سیلاب کے اوپر چھائے ہوئے کوڑے کباڑے کی طرح ہو گے اور تعالیٰ تمہارے دشمن کے سینوں سے تمہاری ہیبت و رعب نکال دے گا اور اللہ تعالیٰ تمہارے قلوب میں بزدلی ڈال دے گا کسی کہنے والے نے کہا یا رسول اللہ صلی اللہ علیہ و آلہ و سلم وہن (بزدلی) کیا چیز ہے فرمایا کہ دنیا کی محبت اور موت سے بیزاری۔

جنگوں میں مسلمان کہاں ہوں گے؟

ہشام بن عمار، یحیی بن حمزہ، ابن جابر، زید ہرطاح، جبیر بن نفیل، حضرت ابو الدرداء رضی اللہ تعالیٰ عنہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ مسلمانوں کا خیمہ جنگ کے روز غوطہ (ایک جگہ کا نام ہے) میں ہو گا مدینہ کی طرف جسے دمشق کہا جاتا ہو گا جو مدائن شام کے بہتر علاقوں میں سے ایک ہے امام ابو داؤد فرماتے ہیں کہ ابن وہب کے واسطہ سے مجھ سے بیان کیا گیا بواسطہ ابن حازم بواسطہ عبداللہ بن عمر بواسطہ نافع بواسطہ ابن عمر رضی اللہ تعالیٰ عنہ کو رسول اللہ صلی اللہ علیہ و آلہ و سلم نے فرمایا قریب ہے کہ مسلمانوں مدینہ میں محاصرہ کیے جائیں یہاں تک کہ زیادہ سے زیادہ دوران کی حدود سلاح (جو خیبر کے قریب ایک مقام ہے) تک ہو گی۔

احمد بن صالح عنبسہ، یونس ظہری، ابن شہاب زہری سے یہی حدیث مروی ہے انہوں نے کہا کہ سلاح، خیبر سے قریب ہے۔

جنگوں سے فتنوں کے ابھرنے کا بیان

عبدالوہاب بن نجدہ، اسماعیل، ہارون بن عبید اللہ، حسن بن سواد، اسماعیل، سلیمان ابن سلیم، یحیی بن جعفرطائی، حضرت عوف رضی اللہ تعالیٰ عنہ بن مالک فرماتے ہیں کہ رسول اللہ صلی اللہ علیہ و آلہ و سلم نے فرمایا کہ اللہ تعالیٰ اس امت پر دو تلواریں جمع کریں گے ایک تلوار ان کی آپس کی لڑائی میں ہو گی اور ایک تلوار ان کے دشمن کی ہو گی۔

ترکوں اور اہل حبشہ کو بلاوجہ بھڑکانے کی ممانعت

عیسی ابن محمد رملی، ضمرہ، شیبانی، ابو سکینہ نے آزاد کردہ لوگوں میں سے اور انہوں نے رسول اللہ صلی اللہ علیہ و آلہ و سلم کے ایک صحابی سے نقل کیا ہے کہ رسول اللہ صلی اللہ علیہ و آلہ و سلم نے فرمایا کہ جب تک ترک اور اہل حبشہ تمہیں چھوڑے رہیں (تمہیں تنگ نہ کریں) تم بھی انہیں چھوڑے رہو۔

ترک کفار سے لڑائی کا بیان

قتبیہ بن سرح، سفیان، زہری، حضرت سعید بن المسیب فرماتے ہیں کہ حضرت ابو ہریرہ رضی اللہ تعالیٰ عنہ نے روایت کیا کہ ابن سرح کے الفاظ ہیں رسول اللہ صلی اللہ علیہ و آلہ و سلم نے فرمایا کہ قیامت اس وقت تک قائم نہیں ہو گی جب تک کہ مسلمان ایسی قوم سے قتال نہ کر لیں جو چھوٹی آنکھوں والے، چپٹی ناکوں والے ہوں گے گویا کہ ان کے چہرے تہہ در تہہ ڈھالوں کی طرح ہیں۔

قتییبہ، یعقوب سکندرانی، سہیل، ابن صالح، ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ قیامت اس وقت تک قائم نہیں ہو گی جب تک کہ مسلمان ترک کفار سے لڑائی نہ کر لیں ترک قوم ایسی ہے کہ ان کے چہرے تہہ در تہہ ڈھالوں کی طرح ہیں وہ لوگ (جوتے اور لباس کے لیے) بال کے لباس اور جوتے پہنتے ہیں۔

جعفر بن مسافر تنسی، خلاد بن یحیی، بشیر بن مہاجر، حضرت عبداللہ بن بریدہ رضی اللہ تعالیٰ عنہ اپنے والد حضرت بریدہ رضی اللہ تعالیٰ عنہ سے روایت کرتے ہیں کہ نبی صلی اللہ علیہ و آلہ و سلم نے اسی حدیث میں فرمایا کہ تم لوگ قتال کرو گے ایسی قوم سے جو چھوٹی آنکھوں والی ہو گی یعنی ترکوں سے۔ تم انہیں تین مرتبہ ہانکو گے یہاں تک کہ انہیں جزیرة العرب سے جا ملاؤ گے پس پہلی مرتبہ ہانکنے میں جو ان میں سے بھاگ جائے گا وہ نجات پا جائے گا۔ دوسری مرتبہ میں بھی بعض نجات پا جائیں گے اور بعض ہلاک ہو جائیں گے جبکہ تیسری مرتبہ بھی سب کے سب جڑ سے اکھاڑ دئیے جائیں گے۔

بصرہ کا بیان

محمد بن یحیی بن فارس، عبدصمد بن عبدالوراث، ، سعید بن جمہان، حضرت مسلم بن ابی بکرہ کہتے ہیں کہ میں نے اپنے والد ابو بکرہ رضی اللہ تعالیٰ عنہ سے سنا وہ بیان کرتے تھے کہ رسول اللہ صلی اللہ علیہ و آلہ و سلم نے فرمایا کہ میری امت کے کچھ لوگ، ، غائط، ، میں جسے وہ لوگ بصرہ کا نام دیں گے ایک نہر کے پاس اتریں گے جسے، ، دجلہ، ، کہا جاتا ہے اس پر ایک پل ہو گا اس کی آبادی زیادہ ہو گی اور وہ مسلمان مہاجرین کے شہروں کے ہوں گے محمد بن یحیی کہتے ہیں کہ ابو معمر نے فرمایا کہ مسلمانوں کے شہروں کے مہاجرین ہوں گے جب آخری زمانہ آئے گا تو بنو قنطورا (ترک) آئیں گے جو چوڑے چہروں والے اور چھوٹی آنکھوں والے ہوں گے یہاں تک کہ وہ نہر کے کنارے اتریں گے تو اس کے باشندے تین گروہوں میں منتشر ہو جائیں گے ایک گروہ تو بیلوں کی دموں اور خشک میدانی علاقوں کو پکڑ لے گا۔ (زراعت میں لگ جائیں گے) اور ہلاک ہو جائے گا دوسرا گروہ اپنی جانوں کے لے لے گا (اپنی جانیں بچانے کے لیے) کفر اختیار کرے گا اور تیسرا اگر وہ اپنی اولادوں کو پیٹھ پیچھے چھوڑ دے گا اور ان سے قتال کرے گا اور وہ شہداء ہوں گے۔

عبد اللہ بن صباح، عبدالعزیز بن عبدالصمد، موسیٰ خیاط، موسیٰ بن حضرت انس رضی اللہ تعالیٰ عنہ بن مالک فرماتے ہیں کہ رسول اللہ صلی اللہ علیہ و آلہ و سلم نے فرمایا کہ اے انس بیشک لوگ شہروں کو آباد کریں گے اور بیشک ان شہروں میں ایک شہر ایسا ہے جسے بصرہ یا بصیرہ کہا جائے گا پس اگر تو اس کے پاس گزرے یا اس میں داخل ہو تو اس کی رطوبت والی زمین سے بچ کر رہنا اور اس کی کلا (جگہ کا نام ہے) سے اور اس کے بازاروں سے اور اس کے امراء کے دروازوں سے بچتے رہنا۔ اور تمہارے اوپر لازم ہے کہ اس کے جنگلات و مضافات کا رخ کرنا اس لیے کہ وہاں زمین میں دھنسنے، پتھر برسنے، زلزلے واقع ہونے عذاب نازل ہوں گے اور ایک قوم رات گزرے گی اور جب صبح ہو گی تو وہ بندر اور خنزیر ہو جائیں گے۔

محمد بن مثنی، حضرت ابراہیم بن صالح بن درہم کہتے ہیں کہ میں نے اپنے والد سے سنا وہ فرماتے تھے کہ ہم لوگ حج کے لیے چلے اچانک ایک شخص وہاں ہمیں ملا اور ہم سے کہنے لگا کہ تمہارے ایک طرف ایک گاؤں ہے جسے ابلہ کہتے ہیں ہم نے کہا کہ ہاں۔ وہ کہنے لگے کہ تم میں سے کون میرے لیے اس بات کی ضمانت دیتا ہے کہ وہ مسجد عشاء میں دو یا چار رکعات پڑھے اور یوں کہے کہ یہ ابو ہریرہ رضی اللہ تعالیٰ عنہ کے لیے ہیں (یعنی ان کا ثواب ابو ہریرہ رضی اللہ تعالیٰ عنہ کو بخش دے یہ کہنے والے خود ابو ہریرہ رضی اللہ تعالیٰ عنہ ہیں۔) کیونکہ میں نے اپنے محبوب صلی اللہ علیہ و آلہ و سلم سے سنا ہے کہ بیشک اللہ تعالیٰ مسجد عشاء سے قیامت کے دن شہداء بھیجیں گے اور شہداء بدر کے ساتھ ان کے علاوہ کوئی اور کھڑا نہیں ہو گا، ، امام ابو داؤد فرماتے ہیں کہ مسجد نہر سے ملی ہوئی ہے۔


حبشہ کے بیان میں

قاسم بن احمد بغدادی، ابو عامر، زہر بن محمد، موسیٰ بن جبیر، ابو عامہ بن سہل بن حنیف، حضرت عبداللہ بن عمر رضی اللہ تعالیٰ عنہ حضور اکرم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ جب تک اہل حبشہ تمہیں چھوڑے رکھیں (کچھ کہیں نہ) تو تم بھی انہیں چھوڑ دو (ان کے حال پر) اس لیے کہ کعبہ کے اندر (مدفون) خزانے کو نہیں نکالے گا کوئی سوائے چھوٹی پنڈلیوں والے حبشی کے۔

مومل بن ہشام، اسماعیل، ابو حیان تیمی، حضرت ابو زرعہ فرماتے ہیں کہ چند افراد مدینہ طیبہ میں مروان کے پاس آئے تو انہوں نے اسے سنا کہ وہ علامات قیامت کے بارے میں حدیث بیان کر رہا ہے کہ بیشک پہلی علامات درجا ہے۔ راوی (ابو زرعہ) کہتے ہیں کہ میں حضرت عبداللہ رضی اللہ تعالیٰ عنہ بن عمرو کے پاس چلا اور ان سے یہ بیان کیا تو عبداللہ رضی اللہ تعالیٰ عنہ نے فرمایا اس نے وہ کچھ نہیں کہا کہ جو میں نے رسول اللہ صلی اللہ علیہ و آلہ و سلم سے سنا۔ آپ صلی اللہ علیہ و آلہ و سلم فرماتے تھے کہ بیشک قیامت کی علامات میں سے پہلی سورج کا مغرب سے طلوع ہونا ہے یا دابة الارض کا نکلنا لوگوں پر چاشت کے وقت۔ تو دونوں میں سے جو بھی پہلے ہو گی اپنے ساتھی سے تو دوسری فوراً اس کے بعد ہو گی۔ عبداللہ رضی اللہ تعالیٰ عنہ کہتے ہیں اور وہ کتب (سماویہ تورات و انجیل وغیرہ) پڑھا کرتے تھے میرا خیال یہ ہے کہ دونوں میں سے پہلی نشانی سورج کا مغرب سے طلوع ہونا ہے۔

ابن صیاد کا بیان

احمد بن ابراہیم، عبید اللہ ابن موسی، شیبان، اعمش، سالم، حضرت جابر رضی اللہ تعالیٰ عنہ فرماتے ہیں کہ ہم نے ابن صیاد کو حرہ کے روز گم کر دیا۔

عبید اللہ بن مسلمہ، عبدالعزیز ابن محمد، علاء، حضرت ابو ہریرہ رضی اللہ تعالیٰ عنہ نبی کریم صلی اللہ علیہ و آلہ و سلم سے نقل فرماتے ہیں کہ نبی کریم صلی اللہ علیہ و آلہ و سلم نے فرمایا کہ قیامت اس وقت تک قائم نہیں ہو گی یہاں تک کہ تیس دجال نکل جائیں مراد کذاب ہیں وہ سب کے سب (ان میں سے ہر ایک) دعوی کریں گے وہ اللہ کا رسول ہے۔

عبید اللہ بن معاذ، محمد بن عمرو، ابو سلمہ، حضرت ابو ہریرہ رضی اللہ تعالیٰ عنہ فرماتے ہیں کہ نبی کریم صلی اللہ علیہ و آلہ و سلم نے فرمایا کہ قیامت قائم نہیں ہو گی حتیٰ کہ تیس کذاب و دجال نکل آئیں سب کے سب اللہ اور اس کے رسول پر افتراء کریں گے۔

عبد اللہ بن جراح، جریر، مغیرہ، ابراہیم، حضرت عبیدہ السلمانی سے اس طرح کی روایت منقول ہے (اس فرق کے ساتھ کہ) میں نے ان سے کہا کہ کیا آپ صلی اللہ علیہ و آلہ و سلم سے یعنی مختار ابن ابی عبید ثقفی کو انہیں تیس میں سے خیال کرتے ہیں؟ تو عبیدہ نے کہا کہ وہ تو ان کے سرداروں میں سے ہے۔


امر بالمعروف و نہی عن المنکر کا بیان

عبد اللہ بن محمد نفیلی، یونس بن راشد، علی بن حزیمہ، ابو عبیدہ، حضرت عبداللہ بن مسعود رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ پہلی خرابی جو بنی اسرائیل میں داخل ہوئی وہ یہ تھی کہ ایک آدمی دوسرے سے ملتا تو کہتا کہ اے شخص اللہ سے ڈر اور جو کچھ تو کرتا ہے اس کو چھوڑ دے اس لیے کہ وہ تیرے لیے حلال نہیں ہے پھر جب اس سے دوسرے روز ملتا تو اسے منع نہیں کرتا تھا کیونکہ وہ اس کا ہم مطعم وہم مشرب ہو جاتا اور ہم مجلس ہو جاتا جب انہوں نے اس طرح کیا تو اللہ نے بھی بعض کے قلوب کو بعض سے ملا دیا پھر فرمایا کہ بنی اسرائیل میں سے جن لوگوں نے کفر کی راہ اختیار کی تو وہ حضرت داؤد اور حضرت عیسیٰ علیہما السلام کی زبان سے لعنت کیے گئے آخر آیت فاسقون تک تلاوت کی۔ پھر حضور اکرم صلی اللہ علیہ و آلہ و سلم نے فرمایا کہ خدا کی قسم تم لوگ ضرور امر بالمعروف اور نہی عن المنکر کرتے رہو گے اور تم ضرور ظالم کے دونوں ہاتھوں کو پکڑ لو گے۔ اور اسے حق کی طرف مائل کرو گے اور تم اسے حق پر روکے رکھو گے۔ جیسا کہ حق پر روکنے کا حق ہے۔

حلف بن ہشام، ابو شہاب، حناط، علاء بن مسیب، عمرو بن مرہ، سالم، ابو عبیدہ، حضرت ابن مسعود رضی اللہ تعالیٰ عنہ حضور اکرم صلی اللہ علیہ و آلہ و سلم سے اسی جیسی حدیث روایت نقل کرتے ہیں اس میں یہ اضافہ کیا ہے کہ اللہ تعالیٰ ان میں سے بعض کے قلوب کو بعض سے ملا دے گا۔ پھر وہ تم پر بھی لعنت کرے گا جیسے کہ ان پر لعنت کی تھی۔ (اگر تم  امر بالمعروف و نہی عن المنکر چھوڑ دو گے) امام ابو داؤد فرماتے ہیں کہ محاربی نے علاء بن المسیب سے بواسطہ ابو عبیدہ کے بواسطہ عبداللہ کے اور اس حدیث کو خالد الطحان رضی اللہ تعالیٰ عنہ نے حضرت علاء سے انہوں نے عمرو بن مرة سے اور انہوں نے ابو عبیدہ رضی اللہ تعالیٰ عنہ سے نقل کیا ہے۔

وہب بن بقیہ، خالد، عمرو بن عون، بشیرالمعنی، اسماعیل بن قیس کہتے ہیں کہ حضرت ابو بکر صدیق نے اللہ کی حمد وثنا کے بعد فرمایا کہ اے لوگو تم قرآن کریم کی یہ آیت پڑھتے ہو، (عَلَيْكُمْ اَنْفُسَكُمْ ۚلَا يَضُرُّكُمْ مَّنْ ضَلَّ اِذَا اهْتَدَيْتُمْ ) 5۔ المائدہ:105) اور اس کو بے محل جگہ پر رکھتے ہو اس کا غلط مطلب اخذ کرتے ہو اور جہاں اس کا استعمال نہیں ہے وہاں بھی چسپاں کرتے ہو۔ خالد کہتے ہیں کہ ابو بکر رضی اللہ تعالیٰ عنہ نے فرمایا کہ میں نے رسول اللہ صلی اللہ علیہ و آلہ و سلم سے سنا ہے کہ بیشک جو لوگ ظالم کو دیکھیں اور اس کے ہاتھ کو نہ روکیں تو قریب ہے کہ اللہ تعالیٰ ان سب کو عذاب میں مبتلا کر ڈالے گا۔ عمرو بن عون نے ہشیم سے اپنی روایت میں فرمایا کہ صدیق اکبر نے فرمایا کہ بیشک میں نے رسول اللہ صلی اللہ علیہ و آلہ و سلم سے سنا آپ فرماتے تھے کہ کوئی قوم ایسی نہیں کہ اس قوم میں معاصی کا ارتکاب کیا جاتا ہو پھر وہ ان معاصی کو بگاڑنے پر قادر ہونے کے باوجود نہ بگاڑیں۔ لیکن یہ کہ اللہ قریب ہے کہ ان سب کو عذاب میں مبتلا کر دے۔ امام ابو داؤد فرماتے ہیں کہ خالد نے ابو اسامہ سے جیسا کہا اور ایک جماعت نے شعبہ سے کہا کہ کوئی جماعت ایسی نہیں جن میں گناہوں کا ارتکاب ہو اور وہ گناہ کرنے والوں سے زیادہ ہوں (نہ کرنے والے) تو پھر اللہ کا عذاب سب پر آتا ہے۔

مسدد، ابو حوص، ابو اسحاق، حضرت ابن جریر رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو سنا کہ آپ صلی اللہ علیہ و آلہ و سلم فرمایا کرتے تھے کوئی آدمی ایسا نہیں کہ کسی قوم میں رہ کر گناہ اور حراموں کا ارتکاب کرتا ہو اور وہ قوم اس گناہ کو بگاڑنے پر قادر ہونے کے باوجود اسے تبدیل نہ کریں مگر یہ کہ اللہ ان کی موت سے قبل ان کو عذاب پہنچا دے گا۔

محمد بن علاء، ہناد بن سری، ابو معاویہ، اعمش، اسماعیل بن رجاء، ، ابو سعید، قیس بن مسلم، طارق بن شہاب، حضرت ابو سعید خدری رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم سے سنا ہے کہ آپ فرمایا کرتے تھے کہ تم میں سے جو شخص کسی منکر (برائی و معصیت) کو ہوتا دیکھے اور پھر وہ اپنے ہاتھ سے اسے بدلنے کی قدرت رکھتا ہو تو اسے چاہیے کہ اسے بدل ڈالے اپنے ہاتھ سے۔ ہناد نے بقیہ حدیث کا ٹکڑا بیان کیا ہے اور اس میں ابن العلاء  گزرا ہے۔ پھر اگر ہاتھ سے بدلنے کی طاقت نہ رکھے تو اسے اپنی زبان سے بدلے اور اگر اس کی بھی طاقت نہ رکھتا ہوں تو دل سے برا سمجھے اور یہ ایمان کا آخری درجہ ہے۔

ابو ربیع، سلیمان بن داؤد عتکی، ابن المبارک، عقبہ بن ابو حکیم، عمرو بن الجاریہ، لخمی، ابو امیہ شعبانی کہتے ہیں کہ میں نے حضرت ابو ثعلبہ خشی سے عرض کیا کہ اے ابو ثعلبہ آپ صلی اللہ علیہ و آلہ و سلم سے آیت کریمہ، ، عَلَيْکُمْ أَنْفُسَکُمْ ، ، کے بارے میں کیا کہتے ہوا؟ انہوں نے فرمایا کہ خدا کی قسم تم نے ایک جاننے والے سے اس کے بارے میں سوال کیا تھا تو آپ نے فرمایا کہ بلکہ نیکی کا حکم کرتے رہو اور ایک دوسرے کو برائی سے روکتے رہو یہاں تک کہ تم یہ دیکھو کہ کسی کنجوس آدمی کی اطاعت کی جاتی ہے اور خواہش نفسانی کی اتباع کی جاتی ہے اور دنیا کے پیچھے بھاگا جاتا ہے اور ہر صاحب رائے اپنی رائے کو پسند کر کے اس پر بیٹھا ہے تو پھر تمہارے ذمہ اپنے نفس کو لازم پکڑنا ہے اور عوام کو اپنی جانب سے چھوڑ دو کیونکہ تمہارے بعد ایسے دن آنے والے ہیں کہ جن میں صبر کرنا (دین پر) ایسا ہے کہ جیسے انگارہ کو پکڑنا۔ ان دنوں میں دین پر عمل کرنے والے کو پچاس عامل افراد کا اجر ملے گا جو اس جیسا عمل کرتے ہیں راوی کہتے ہیں کہ ان کے علاوہ دوسرے رواة نے یہ بھی اضافہ کیا ہے کہ کسی صحابی نے عرض کیا یا رسول اللہ یہ پچاس کا اجر ان میں کے پچاس کا ہو گا؟ فرمایا کہ نہیں تم میں سے پچاس کا ۔

قعنبی، عبدالعزیز بن حازن، عمارہ ابن عمرو، حضرت عبداللہ بن عمر بن العاص رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ تمہارا اس زمانہ میں کیا حال ہو گا کہ فرمایا کہ قریب ہے ایسا زمانہ آ جائے کہ لوگ اس میں چھانے جائیں گے اور ان میں جو گندے ہیں بھوسے وہ رہ جائیں گے اچھے لوگ اٹھ جائیں گے جن کے عہد ٹوٹ جائیں گے اور ان کی امانتوں میں خیانتوں ہو گی۔ اور اختلاف کیا کریں گے اور آپ نے اپنی انگلیوں کو ایک دوسرے میں ملا دیا کہ اس طرح آپس میں اختلاف کریں گے۔ صحابہ کرام رضی اللہ تعالیٰ عنہ نے عرض کیا یا رسول اللہ صلی اللہ علیہ و آلہ و سلم کیا ہم کیسے رہیں اس وقت۔ فرمایا کہ جس کو تم اچھا سمجھتے ہو اسے پکڑے رہو اور جسے برا سمجھتے ہو اسے چھوڑ دو اپنے خاص خاص لوگوں کے معاملات کی طرف متوجہ ہو۔ اور اپنے عوام کو چھوڑ دو۔

ہارون بن عبد اللہ، فضل بن دکین، یونس بن ابو اسحاق، ہل بن خباب، ابو العلاء، عکرمہ، حضرت عبداللہ بن عمر رضی اللہ تعالیٰ عنہ بن العاص کہتے ہیں کہ ہم ایک مرتبہ رسول اللہ صلی اللہ علیہ و آلہ و سلم کے اردگرد تھے جب آپ نے فتنہ کا ذکر کرتے ہوئے فرمایا کہ جب تم لوگوں کو دیکھو کہ اپنے عہدوں کو توڑ رہے ہیں اور اپنی امانتداری کو چھوڑ دیں اور وہ ایسے ہو جائیں (اختلاف کرتے ہوئے) آپ نے اپنی انگلیوں کو ایک دوسرے میں ملا دیں۔ عبداللہ کہتے ہیں کہ میں کھڑا ہوا اور میں نے عرض کیا کہ اللہ مجھے آپ پر فدا کر دے میں اس وقت کیا کروں؟ فرمایا کہ اپنے گھر کو لازم پکڑو اور اپنی زبان کو قابو میں رکھ۔ جو بات (شرعی اعتبار سے) اچھی ہو اسے لے لو اور جسے غلط سمجھو اسے چھوڑ دو۔ اور تم پر خاص اپنے نفس کی اصلاح ضروری ہے اور عوام کے معاملات کو چھوڑ دو۔

محمد بن عبادہ واسطی، یزیدابن ہارون، اسرائیل، محمد بن جحادہ، عطیہ عوفی، حضرت ابو سعیدخدری رضی اللہ تعالیٰ عنہ فرماتے ہیں کہ نبی کریم صلی اللہ علیہ و آلہ و سلم نے فرمایا کہ بہترین جہاد انصاف وحق کی بات ظالم بادشاہ یا ظالم حاکم کے سامنے کہنا ہے۔

محمد بن العلاء، ابو بکر، مغیرہ بن زیادموصلی، عدی بن عدی، حضرت عرس رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ جب زمین میں کوئی گناہ کیا جاتا ہے تو جس شخص نے اسے دیکھا اور اسے برا سمجھا۔ تو وہ اس شخص کی طرح ہے جو اس سے غائب ہو اور اس گناہ کے کرنے پر راضی ہو تو وہ ایسا ہے جیسا کہ اس نے گناہ کو ہوتے دیکھا۔

احمد بن یونس، ابو شہاب، مغیرہ بن زیاد، عدی بن عدی، اس سند سے بھی سابقہ حدیث مختصرا اور ذرا سے فرق سے منقول ہے۔

سلیمان بن حرب، حفص بن عمر، شعبہ، عمرو بن مرہ، ابو البختری کہتے ہیں مجھے اس شخص نے بتلایا جس نے رسول اللہ صلی اللہ علیہ و آلہ و سلم سے سنا کہ آپ فرماتے تھے جبکہ سلیمان بن حرب نے فرمایا کہ مجھ سے رسول اللہ صلی اللہ علیہ و آلہ و سلم کے صحابہ میں سے ایک نے بیان کیا کہ آپ نے فرمایا لوگ ہرگز ہلاک نہیں ہوں گے یہاں تک کہ اپنے آپ سے عذر کریں یا فرمایا کہ اپنے آپ سے عذر کیے جائیں۔

قیامت قائم ہونے کا بیان

احمد بن حنبل، عبدالرزاق، معمر، زہری، سالم بن عبد اللہ، ابو بکر بن سلیمان، حضرت عبداللہ بن عمر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے اپنی آخری حیات میں ایک رات ہمیں عشاء کی نماز پڑھائی۔ جب آپ صلی اللہ علیہ و آلہ و سلم نے سلام پھیرا تو کھڑے ہو گئے اور فرمایا کہ کیا تم نے یہ رات دیکھی؟ اس لیے کہ جو لوگ آج کی رات روئے زمین پر موجود ہیں ان میں سے کوئی باقی نہیں رہے گا ابن عمر رضی اللہ تعالیٰ عنہ کہتے ہیں کہ پس لوگوں میں مغالطہ پیدا ہو گیا رسول اللہ صلی اللہ علیہ و آلہ و سلم کے اس قول کے بارے میں وہ ان احادیث سے بیان کرتے ہیں کہ سو سال کے بارے میں سو سال کے بعد قیامت قائم ہو جائے گی (حالانکہ یہ غلط ہے) رسول اللہ صلی اللہ علیہ و آلہ و سلم نے تو یہ فرمایا کہ جو آج کی رات روئے زمین پر موجود ہیں ان میں سے کوئی باقی نہیں رہے گا آپ صلی اللہ علیہ و آلہ و سلم کا مقصد تھا کہ یہ صدی گزر جائے گی اور اگلی صدی شروع ہو گی جس میں نئے پیدا ہونے والی نسل ہو گی (نہ یہ کہ قیامت قائم ہو جائے گی)۔

موسی بن سہل، حجاج بن ابراہیم، ابن وہب، معاویہ بن صالح، عبدالرحمن بن جبیر، ، حضرت ابو ثعلبہ خشنی رضی اللہ تعالیٰ عنہ فرماتے ہیں کہ نبی کریم صلی اللہ علیہ و آلہ و سلم نے فرمایا اللہ اس امت کو آدھے دن سے کم میں نہ ختم کرے گا آدھے دن سے مراد قیامت کا دن سے یعنی اا برس سے کم میں یہ امت ختم نہ ہو گی اور قیامت نہیں آئے گی۔

عمرو بن عثمان، مغیرہ، صفوان، شریح بن عبید، حضرت سعد بن ابی وقاص فرماتے ہیں کہ رسول اللہ صلی اللہ علیہ و آلہ و سلم نے فرمایا کہ بیشک میں امید کرتا ہوں کہ یہ امت اپنے پروردگار کے نزدیک اتنی عاجز تو نہیں ہو گی کہ وہ اسے آدھے دن کی بھی مہلت نہ دے، حضرت سعد رضی اللہ تعالیٰ عنہ سے کہا گیا کہ نصف یوم کتنا ہے؟ فرمایا کہ 5500 برس۔ (کیونکہ قرآن کریم کے مطابق آخرت کا ایک دن 100 برس کا ہو گا)


سزاؤں کا بیان

مرتدین کا حکم

احمد بن محمد بن حنبل، اسماعیل بن ابراہیم، ایوب، حضرت عکرمہ رضی اللہ تعالیٰ عنہ (بن ابی جہل) فرماتے ہیں کہ حضرت علی رضی اللہ تعالیٰ عنہ نے اسلام سے پھر جانے والے چند لوگوں کو بلوا دیا تھا جب اس کی اطلاع حضرت ابن عباس رضی اللہ تعالیٰ عنہ کو پہنچی تو فرمایا کہ میں انہیں آگ میں نہیں جلاتا (کیونکہ) بیشک رسول اللہ صلی اللہ علیہ و آلہ و سلم نے فرمایا ہے کہ اللہ کے عذاب (آگ) سے کسی کو عذاب نہ دو اور میں تو انہیں قتل کرتا رسول اللہ صلی اللہ علیہ و آلہ و سلم کے قول کے مطابق کیونکہ نبی کریم صلی اللہ علیہ و آلہ و سلم نے فرمایا کہ جو اپنا دین تبدیل کرے تو اسے قتل کر دو۔ ابن عباس رضی اللہ تعالیٰ عنہ کے اس ارشاد کی اطلاع جب حضرت علی رضی اللہ تعالیٰ عنہ کو پہنچی تو فرمایا کہ ویح ابن عباس (ان کی تعریف فرمائی) ویح کالفظ کبھی ترحم اور ہمدردی کے لیے بولا جاتا ہے اور کبھی اظہار تاسف و لاعلمی کے لیے بولا جاتا ہے اور کبھی تعریف کے لیے بولا جاتا ہے۔

عمرو بن عون، ابو معاویہ، اعمش، عبداللہ بن مرہ، مسروق، حضرت عبداللہ سے روایت ہے کہ رسول اللہ صلی اللہ علیہ و آلہ و سلم نے فرمایا کسی مسلمان کا خون حلال نہیں ہے جو کہ گواہی دیتا ہو اللہ کی وحدانیت کی اور اس بات کی کہ میں اللہ کا رسول ہوں سوائے تین وجہ کے۔ ایک یہ شادی شدہ ہو کر زنا کرے۔ کسی کو ناحق قتل کرے تو جان کے بدلے جان۔ وہ شخص جو اپنے دین اسلام کو چھوڑ دے اور (مسلمانوں کی) جماعت سے علیحدہ ہو جائے۔

محمد بن سنان باہلی، ابراہیم بن ظہمان، عبدالعزیز بن رفیع، عبید بن عمیر، حضرت عائشہ رضی اللہ تعالیٰ عنہ فرماتی ہیں کہ رسول اللہ صلی اللہ علیہ و آلہ و سلم نے فرمایا کہ کسی مسلمان کا خون حلال نہیں ہے جو کہ اللہ وحدہٗ لاشریک کی واحدانیت کی اور محمد صلی اللہ علیہ و آلہ و سلم کی رسالت کی گواہی دیتا ہو مگر تین باتوں میں سے کسی ایک کی وجہ سے۔ ایک یہ کہ شادی شدہ ہو کر زنا کرے تو اسے رجم کیا جائے گا۔ دوسرے یہ کہ اللہ اور اس کے رسول صلی اللہ علیہ و آلہ و سلم سے جنگ کرتے ہوئے باغی ہو جائے تو اسے قتل کر دیا جائے یا سولی یا جلاوطن کر دیا جائے ۔ تیسرے یہ کہ کسی نفس کو قتل کرے ناحق تو اس کے عوض میں اسے قتل کیا جائے گا۔

احمد بن حنبل، مسدد، یحیی بن سعید، مسدد، ناقرہ بن خالد، عمیر بن ہل، ابو بردہ، حضرت ابو موسیٰ اشعری رضی اللہ تعالیٰ عنہ فرماتے ہیں کہ میں دو اشعری آدمیوں کے ساتھ رسول اللہ صلی اللہ علیہ و آلہ و سلم کے پاس حاضر ہوا ایک میرے دائیں جانب تھا اور دوسرا میرے بائیں جانب تھا ان دونوں نے رسول اللہ صلی اللہ علیہ و آلہ و سلم سے عامل (گورنر) کا عہدہ طلب کیا لیکن رسول اللہ صلی اللہ علیہ و آلہ و سلم (ان کے اس سوال کے جواب میں) خاموش تھے پس آپ صلی اللہ علیہ و آلہ و سلم نے فرمایا کہ اے ابو موسیٰ یا فرمایا کہ اے عبدالرحمن بن قیس (حضرت ابو موسیٰ کی کنیت) تمہاری کیا رائے ہے؟ میں نے کہا کہ قسم ہے اس ذات کی جس نے آپ کو حق کے ساتھ (نبی بنا کر) بھیجا ہے انہوں نے مجھے اپنے دلوں کی بات سے مطلع نہیں کیا اور مجھے یہ احساس بھی نہ ہوا کہ یہ دونوں عامل (گورنری) کا عہدہ طلب کرنا چاہتے ہیں ابو موسیٰ کہتے ہیں کہ اور گویا کہ میں آپ کی مسواک کو آپ کے ہونٹ کے نیچے دیکھ رہا ہوں کہ ہونٹ اوپر کو اٹھا ہوا تھا آپ صلی اللہ علیہ و آلہ و سلم نے فرمایا کہ ہم ہرگز اسے گورنر نہیں بنائیں یا فرمایا کہ ہم اسے گورنر نہیں بنائیں گے اپنے کاموں پر جو اسے چاہے لیکن ابو موسی یا فرمایا اے عبداللہ بن قیس رضی اللہ تعالیٰ عنہ تم جاؤ تو انہیں یمن کا گورنر بنا کر بھیج دیا پھر ان کے بعد حضرت معاذ بن جبل کو (گورنر) بنایا۔ راوی کہتے ہیں کہ جب حضرت معاذ ابو موسی کے پاس آئے تو ابو موسیٰ نے فرمایا کہ اترئیے اور ان کے لیے تکیہ رکھا تو انہوں نے دیکھا کہ ایک شخص بندھا ہوا پڑا ہے پوچھا کہ یہ کیا معاملہ ہے ابو موسیٰ نے فرمایا کہ یہ پہلے یہودی تھا پھر اسلام لے آیا پھر دوبارہ اپنے دین کی طرف لوٹ گیا ہے جو برا دین ہے۔ معاذ بن جبل رضی اللہ تعالیٰ عنہ نے فرمایا کہ میں اس وقت تک نہیں بیٹھوں کا جب تک اللہ اور اس کے رسول کے فیصلہ کے مطابق اسے قتل نہ کیا جائے ۔ تین مرتبہ یہ فرمایا چنانچہ اس کے قتل کا حکم دیا گیا تو اسے قتل کر دیا گیا پھر دونوں کے درمیان رات کے قیام کا تذکرہ ہوا تو دونوں میں سے ایک نے غالباً حضرت معاذ رضی اللہ تعالیٰ عنہ نے ہی فرمایا کہ جہاں تک میرا تعلق ہے میں تو سوتا ہوں اور قیام بھی کرتا ہوں فرمایا کہ قیام اللیل بھی کرتا ہوں اور سوتا بھی ہوں اور میں اپنی نیند کے بارے میں بھی اسی (اجر و ثواب کی) امید رکھتا ہوں جس کی اپنے قیامُ الَّلیل میں رکھتا ہوں۔

حسن بن علی حمانی یعنی عبدالحمید بن عبدالرحمن، حضرت ابو موسیٰ اشعری رضی اللہ تعالیٰ عنہ فرماتے ہیں کہ حضرت معاذ میرے پاس آئے اور میں یمن میں (گورنر) تھا اور ایک آدمی جو پہلے یہودی تھا پھر اسلام لے آیا تو اس کے بعد وہ اسلام سے مرتد ہو گیا۔ جب حضرت معاذ تشریف لائے تو کہا کہ میں اپنی سواری سے اس وقت تک نہیں اتروں گا جب تک کہ اسے قتل نہ کر دیا جائے چنانچہ اسے قتل کیا گیا بعد میں ان دونوں میں سے کسی ایک نے کہا کہ اس سے اس سے پہلے توبہ طلب کی جا چکی تھی۔

محمد بن علاء، حفص بن شیبانی، ابو بردہ سے یہی قصہ مروی ہے انہوں نے فرمایا کہ حضرت ابو موسیٰ اشعری رضی اللہ تعالیٰ عنہ کے پاس ایک شخص لایا گیا جو اسلام سے پھر گیا تھا انہوں نے اس شخص کو تقریباً لگ بھگ بیس راتوں تک اسلام قبول کرنے کی دعوت دی۔ پھر حضرت معاذ تشریف لائے تو انہوں نے بھی اسے اسلام کی دعوت دی تو اس نے انکار کر دیا تو انہوں نے اس کی گردن ماردی۔ امام ابو داؤد فرماتے ہیں کہ اس حدیث کو عبدالمالک بن عمیر نے ابو بردہ رضی اللہ تعالیٰ عنہ سے روایت کیا ہے اس میں اس بات کا ذکر نہیں ہے اس سے توبہ طلب کی گئی تھی جبکہ ابن فضیل نے شیبانی سے انہوں نے سعید بن ابی بردہ سے انہوں نے اپنے والد سے انہوں نے ابو موسیٰ سے یہی حدیث روایت کی ہے اور اس میں بھی طلب توبہ کا تذکرہ نہیں ہے۔

ابن معاذ، ابی، مسعود، قاسم سے یہی حدیث منقول ہے اس میں یہ ہے کہ حضرت معاذ اپنی سواری سے نہیں اترے حتی کہ اس کی گردن مار دی گئی اور اس سے توبہ نہیں طلب کی گئی۔

احمد بن محمد مروزی، علی بن حسن، بن واقد، ، یزیدنخلی، عکرمہ، حضرت ابن عباس رضی اللہ تعالیٰ عنہ فرماتے ہیں کہ حضرت عبداللہ بن سعد بن ابی السرح، رسول اللہ صلی اللہ علیہ و آلہ و سلم کے کاتب تھے انہیں شیطان نے پھسلا دیا اور وہ کفار سے جا ملے رسول اللہ صلی اللہ علیہ و آلہ و سلم نے فتح مکہ کے روز ان کے قتل کا حکم دے دیا حضرت عثمان بن عفان نے ان کے لیے امان مانگی تو رسول اللہ صلی اللہ علیہ و آلہ و سلم نے انہیں امان دے دی۔

عثمان بن ابو شیبہ، احمد بن فضل، اسباط بن نصر، زعم سدی، حضرت مصعب رضی اللہ تعالیٰ عنہ بن سعد اپنے والد حضرت سعد رضی اللہ تعالیٰ عنہ سے روایت کرتے ہیں کہ انہوں نے فرمایا کہ فتح مکہ کے روز عبداللہ بن سعد بن ابی سرح، حضرت عثمان بن عفان کے پاس چھپ کر بیٹھ گئے وہ انہیں لے کر آئے اور حضور اکرم صلی اللہ علیہ و آلہ و سلم کے سامنے کھڑا کر دیا اور فرمایا کہ یا رسول اللہ صلی اللہ علیہ و آلہ و سلم عبداللہ کو بیعت کر لیں تو حضور اکرم صلی اللہ علیہ و آلہ و سلم نے اپنا سر مبارک اٹھایا اور ان کی طرف تین مرتبہ دیکھا اور ہر مرتبہ انکار کیا پھر تین مرتبہ کے بعد ان کو بیعت کر لیا پھر اپنے صحابہ رضی اللہ تعالیٰ عنہ کی طرف متوجہ ہوئے اور فرمایا کہ تم میں کوئی رجل رشید نہیں تھا کہ جو اس کی طرف کھڑا ہو کر اسے قتل کر دیتا۔ جب اس نے مجھے دیکھا کہ میں نے اس کو بیعت کرنے سے ہاتھ روک لیا ہے صحابہ نے عرض کیا یا رسول اللہ صلی اللہ علیہ و آلہ و سلم ہمیں نہیں معلوم تھا کہ آپ کے دل میں کیا ہے آپ نے اپنی آنکھ سے ہماری طرف اشارہ کیوں نہیں فرمایا ؟ فرمایا کہ کسی نبی کے لیے مناسب نہیں کہ وہ آنکھوں کی خیانت کرے۔

قتبیہ بن سعید، شعبی، جریر رضی اللہ تعالیٰ عنہ کہتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ جب غلام (مسلمان بندہ) شرک کی طرف بھاگ جائے تو بے شک اس کا خون حلال ہو گیا۔

گستاخ رسول کی سزا

عباد بن موسیٰ ختلی، اسماعیل بن جعفر مدنی، اسرائیل، عثمان اشحام، عکرمہ، حضرت عبداللہ بن عباس رضی اللہ تعالیٰ عنہ سے مروی ہے کہ ایک اندھے کی ام ولد (وہ باندی جس نے مالک کا بچہ جنا ہو) رسول اللہ صلی اللہ علیہ و آلہ و سلم کو برا بھلا کہا کرتی تھی اور آپ کی برائی میں نَعُوذُ بِاللہ) مشغول رہتی تھی۔ وہ اندھا اسے اس سے منع کرتا تھا تو وہ باز نہ آتی تھی اور وہ اسے ڈانٹتا تھا لیکن وہ اس کی ڈانٹ نہیں سنتی تھی۔ راوی کہتے ہیں کہ ایک رات جب وہ رسول اللہ صلی اللہ علیہ و آلہ و سلم کی ہجو میں پڑی تھی اور آپ کو برا بھلا کہہ رہی تھی تو اس کے اندھے مالک نے خنجر لیا اور اس کے پیٹ پر رکھ دیا اور اس پر تکیہ لگا لیا۔ اور اسے قتل کر دیا۔ اس عورت کی ٹانگوں کے درمیان بچہ پڑا ہوا تھا تو وہ وہاں پر خون سے لتھڑ گیا صبح کو جب رسول اللہ صلی اللہ علیہ و آلہ و سلم کے سامنے اس کا تذکرہ ہوا تو آپ نے لوگوں کو جمع کیا اور کہا کہ میں اس شخص کو جس نے اپنے اوپر میرا حق رکھتے ہوئے یہ فعل کیا ہے اللہ کی قسم دیتا ہوں کہ وہ کھڑا ہو جائے تو وہ اندھا کھڑا ہو گیا اور لوگوں کی گردنیں پھلانگتا لرزتا کانپتا ہوا آیا، اور رسول اللہ صلی اللہ علیہ و آلہ و سلم کے سامنے بیٹھ گیا، اور کہا کہ یا رسول اللہ صلی اللہ علیہ و آلہ و سلم میں اس عورت کا ساتھی ہوں وہ آپ کو برا بھلا کہتی تھی اور آپ کی برائی میں پڑی رہا کرتی تھی میں اسے منع بھی کرتا تھا تو وہ باز نہ آئی تھی اور اسے ڈانٹا ڈپٹا تو اس پر اس کا کوئی اثر نہ ہوا اور اس سے میرے دو موتیوں جیسے بیٹے ہیں اور وہ میری بڑی اچھی ساتھی تھی گذشتہ رات وہ آپ کو برا بھلا کہنے لگی اور آپ کے بارے میں ایسی ویسی بات کہنے لگی تو میں نے خنجر لے کر اس کے پیٹ پر رکھا اور اس پر تکیہ لگا دیا۔ (زور لگایا) یہاں تک کہ میں نے اسے قتل کر دیا رسول اللہ صلی اللہ علیہ و آلہ و سلم نے فرمایا کہ خبردار گواہ رہو اس کا خون ھدر بیکار لغو ہے (ضائع) ہے۔

عثمان بن ابو شیبہ، عبداللہ بن جراح، جریر، مغیرہ، شعبی، حضرت علی رضی اللہ تعالیٰ عنہ فرماتے ہیں کہ ایک یہود عورت رسول اللہ صلی اللہ علیہ و آلہ و سلم کو برا بھلا کہتی تھی اور آپ کی برائی میں پڑی رہتی تھی ایک آدمی نے اس کا گلا گھونٹ دیا حتی کہ وہ مر گئی اور رسول اللہ صلی اللہ علیہ و آلہ و سلم نے اس کا خون ہدر (ضائع قرار) دے دیا۔

موسی بن اسماعیل، حماد، یونس، حمید بن ہل، ہارون بن عبد اللہ، نصیر بن فرج، ابو اسامہ، یزید بن زریح، یونس بن عبید، حمید بن ہلال، عبداللہ بن مطرف، حضرت ابو برزہ رضی اللہ تعالیٰ عنہ الاسلمی رضی اللہ تعالیٰ عنہ فرماتے ہیں کہ میں ایک مرتبہ حضرت ابو بکر صدیق رضی اللہ تعالیٰ عنہ کے پاس ان کے زمانہ خلافت میں بیٹھا ہوا تھا پس وہ کسی آدمی پر غضبناک ہو گئے اور اسے سخت سست کہا میں نے عرض کیا اے رسول اللہ صلی اللہ علیہ و آلہ و سلم کے خلیفہ آپ مجھے اجازت دیتے ہیں کہ میں اس کی گردن ماردوں؟ ابو برزہ کہتے ہیں کہ میرے اس جملہ سے ان کا غصہ جاتا رہا اور وہ کھڑے ہو کر گھر کے اندر داخل ہو گئے اور مجھے بلا بھیجا اور فرمایا کہ تم نے ابھی کیا کہا تھا میں نے کہا کہ مجھے اجازت دیں تو اس کی گردن ماردوں؟ فرمایا کہ اگر میں تمہیں اس کا حکم دیتا تو کیا تم ایسا کر دیتے؟ میں نے کہا جی ہاں۔ فرمایا کہ خدا کی قسم محمد صلی اللہ علیہ و آلہ و سلم کے بعد کسی فرد بشر کے لیے کسی کو قتل نہیں کیا جا سکتا (برا بھلا کہنے پر) امام ابو داؤد فرماتے ہیں کہ یہ الفاظ یزید بن زریع کے ہیں۔

اللہ اور رسول سے جنگ کرنے کا بیان

سلیمان بن حرب، حماد، ابو ایوب، ابو قلابہ، حضرت انس رضی اللہ تعالیٰ عنہ بن مالک فرماتے ہیں کہ قبیلہ، ، عکل، ، یا عرینہ کے کچھ لوگ رسول اللہ صلی اللہ علیہ و آلہ و سلم کی خدمت میں آئے پس انہیں مدینہ کی آب و ہوا راس نہ آئی تو رسول اللہ صلی اللہ علیہ و آلہ و سلم نے حکم فرمایا کہ ان کے لیے دودھ دینے والی اونٹنیوں کا اور انہیں حکم دیا کہ وہ ان کے پیشاب اور دودھ کو پئیں چنانچہ وہ چلے گئے (علاج کے بعد) جب وہ تندرست ہو گئے تو انہوں نے رسول اللہ صلی اللہ علیہ و آلہ و سلم کے چرواہے کو قتل کر دیا اور جانوروں کو ہنکا کر لے گئے صبح کو اس کی اطلاع رسول اللہ صلی اللہ علیہ و آلہ و سلم کو پہنچی تو آپ نے ان کے تعاقب میں لوگوں کو بھیجا کہ پس جب دن چڑھے وہ انہیں پکڑ کر لائے تو نبی کریم صلی اللہ علیہ و آلہ و سلم نے حکم دیا ان کے لیے کہ ان کے ہاتھ پاؤں کاٹ دئیے گئے اور ان کی آنکھوں میں گرم سلائیاں پھیر دی گئیں اور انہیں حرہ میں (جو مدینہ کے دونوں کناروں کے پاس ایک بہت بڑا قطعہ زمین ہے جہاں سیاہ پتھر پڑے ہوئے ہیں) ڈال دیا گیا اور ان کی یہ حالت ہو گئی کہ وہ پیاس سے تڑپ کر پانی مانگتے تھے لیکن انہیں پانی نہ پلایا جاتا ۔ ابو قلابہ کہتے ہیں کہ یہ وہ لوگ تھے انہوں نے چوری کی، قتل کیا اور ایمان لانے کے بعد پھر کفر کی راہ اختیار کی اور اللہ اور اس کے رسول سے جنگ کی۔

موسی بن اسماعیل، وہیب، ایوب نے انہی سے اس حدیث کو بیان کیا ہے اس میں فرمایا کہ آپ نے حکم دیا کہ سلائیاں گرم کرنے کا چنانچہ وہ گرم کی گئیں اور ان کی آنکھوں میں بطور سرمہ کے پھیری گئیں اور ان کے ہاتھ پاؤں کاٹ دیے گئے اور انہیں دفعتہً ہی نہیں قتل کیا گیا۔

محمد بن صباح بن سفیان، عمرو بن عثمان، ولید، اوزاعی، ابو قلابہ، حضرت انس بن مالک رضی اللہ تعالیٰ عنہ نے یہی حدیث روایت کی ہے اس میں فرمایا کہ پھر رسول اللہ صلی اللہ علیہ و آلہ و سلم نے ان لوگوں کی تلاش میں قیافہ شناسوں کی جماعت بھیجی پس انہیں پکڑ کرلایا گیا تو اللہ نے یہ آیت نازل کی۔ (اِنَّمَا جَزٰۗؤُا الَّذِيْنَ يُحَارِبُوْنَ اللّٰهَ وَرَسُوْلَهٗ وَيَسْعَوْنَ فِي الْاَرْضِ فَسَادًا) 5۔ المائدہ:33) بیشک یہی بدلہ ہے ان لوگوں کا جو اللہ اور اس کے رسول علیہ السلام کے ساتھ جنگ کرتے ہیں کہ انہیں قتل کیا جائے یا سولی پر لٹکایا جائے یا ان کے ہاتھ اور پاؤں متضاد کاٹے جائیں۔

موسی بن اسماعیل، حماد، ثابت، قتادہ، حمید، انس بن مالک، حضرت ثابت قتادہ اور حمید نے حضرت انس بن مالک سے اس حدیث کو روایت کیا ہے حضرت انس رضی اللہ تعالیٰ عنہ نے فرمایا کہ پس بیشک میں نے ان میں سے (عکل یا عرینہ کے سزا یافتہ لوگوں میں سے) ایک ایک کو دیکھا کہ وہ پیاس کی شدت سے زمین کرید رہا تھا یہاں تک کہ وہ مر گئے۔

محمد بن بشار، ابن ابو ہادی، ہشام، قتادہ، حضرت انس رضی اللہ تعالیٰ عنہ سے اسی کی طرح مروی ہے اس میں یہ اضافہ ہے کہ پھر حضور اکرم صلی اللہ علیہ و آلہ و سلم نے ان کو مثلہ کرنے سے منع فرمایا۔

احمد بن صالح، عبداللہ بن وہب، عمرو، سعید، ابو بلال، ابو زناد، عبداللہ بن عبید اللہ، احمر، عبداللہ بن عبید اللہ بن عمر بن خطاب، حضرت عبداللہ بن عمر رضی اللہ تعالیٰ عنہ سے روایت ہے کہ کچھ لوگوں نے رسول اللہ صلی اللہ علیہ و آلہ و سلم کے اونٹوں پر غارت گری کی اور انہیں لوٹ کر ہنکالے گئے اور اسلام سے پھر گئے اور رسول اللہ صلی اللہ علیہ و آلہ و سلم کے چرواہے کو قتل کر دیا جو مسلمان تھا رسول اللہ صلی اللہ علیہ و آلہ و سلم نے ان کے تعاقب میں کچھ لوگوں کو بھیجا تو انہیں گرفتار کر لیا اور ان کے ہاتھ پاؤں کاٹے گئے اور ان کی آنکھوں میں گرم سلائیاں پھیری گئیں فرمایا کہ ان لوگوں کے بارے میں ہی آیت محاربہ بھی نازل ہوئی اور یہی وہ لوگ تھے کہ حجاج بن یوسف نے جب حضرت انس بن مالک سے سوال کیا تو انہوں نے ان لوگوں کے بارے میں اسے بتلایا۔

احمد بن عمرو بن سرح، ابن وہب، لیث بن سعد، محمد بن عجلان، حضرت ابو الزناد رضی اللہ تعالیٰ عنہ فرماتے ہیں کہ جب رسول اللہ صلی اللہ علیہ و آلہ و سلم نے ان لوگوں کو جنہوں نے آپ کی اونٹنیوں کو چرایا تھا ہاتھ پاؤں کاٹے اور ان کی آنکھوں میں آگ کی سلائیاں پھیریں تو اللہ نے آپ پر عتاب فرمایا اس بارے میں اور یہ آیت نازل فرمائی(اِنَّمَا جَزٰۗؤُا الَّذِيْنَ يُحَارِبُوْنَ اللّٰهَ وَرَسُوْلَهٗ وَيَسْعَوْنَ فِي الْاَرْضِ فَسَادًا) 5۔ المائدہ:33) ۔

محمد بن کثیر، موسیٰ بن اسماعیل، ہمام، قتادہ، حضرت محمد بن سیرین فرماتے ہیں کہ یہ حدیث انس رضی اللہ تعالیٰ عنہ (جس میں تفصیلا ان لوگوں کی سزا کا ذکر ہے حدود کی آیت کے نازل سے قبل کی ہے۔

احمد بن محمد بن ثابت، علی بن حسین، عکرمہ، حضرت ابن عباس رضی اللہ تعالیٰ عنہ فرماتے ہیں کہ قرآن کریم کی آیت۔(اِنَّمَا جَزٰۗؤُا الَّذِيْنَ يُحَارِبُوْنَ اللّٰهَ وَرَسُوْلَهٗ وَيَسْعَوْنَ فِي الْاَرْضِ فَسَادًا) 5۔ المائدہ:33)۔ یہ مشرکین کے بارے میں نازل ہوئی۔ پس جس نے گرفتاری سے قبل توبہ کر لی تو اس کی توبہ اس پر حد قائم ہونے سے مانع نہیں ہو گی جو حد اس پر لازم ہو گئی۔


حد شرعی کے دفع کے لیے سفارش کا حکم

یزید بن خالد بن عبداللہ بن موہب ہمدانی، قتییہ بن سعید ثقفی، لیث، ابن شہاب، عروہ، حضرت عائشہ رضی اللہ تعالیٰ عنہ فرماتی ہیں کہ بنی مخزوم کی ایک عورت کے معاملے میں جس نے چوری کی تھی قریش کو رنجیدہ کر دیا تو انہوں نے کہا کہ اس عورت کے بارے میں رسول اللہ صلی اللہ علیہ و آلہ و سلم سے کون گفتگو کرے گا؟ لوگ کہنے لگے کہ اس کی جرات سوائے حضرت اسامہ کے کون کر سکتا ہے چنانچہ اسامہ بن زید رضی اللہ تعالیٰ عنہ نے رسول اللہ صلی اللہ علیہ و آلہ و سلم سے اس کی رہائی کے بارے میں گفتگو کی تو رسول اللہ صلی اللہ علیہ و آلہ و سلم نے فرمایا کہ اے اسامہ کیا تم اللہ کی حدود میں سے ایک حد کے بارے میں سفارش کر رہے ہو؟ پھر آپ صلی اللہ علیہ و آلہ و سلم کھڑے ہو گئے اور خطبہ دیتے ہوئے فرمایا کہ تم سے پہلے لوگ اس وجہ سے ہلاک ہو گئے کہ جب ان میں سے کوئی معزز آدمی چوری کرتا تو اسے چھوڑ دیتے اور جب ان میں کوئی کمزور آدمی چوری کرتا تو اس پر حد لازم کر دیتے تھے اور خدا کی قسم اگر میری بیٹی فاطمہ رضی اللہ تعالیٰ عنہ بھی چوری کرے گی تو میں اس کا ہاتھ کاٹ دوں گا۔

عباس بن عبدالعظیم، محمد بن یحیی، عبدالرزاق، معمر، زہری، عروہ، حضرت عائشہ رضی اللہ تعالیٰ عنہ فرماتی ہیں کہ ایک مخزومی عورت لوگوں کا سامان بطور عاریت لیتی تھی بعد میں اس سے مکر جاتی تھی رسول اللہ صلی اللہ علیہ و آلہ و سلم نے اس کا ہاتھ کاٹنے کا حکم دیا۔ امام ابو داؤد فرماتے ہیں کہ ابن وہب نے اس حدیث کو یونس عن زہری سے روایت کیا ہے اور اس میں انہوں نے لیث ہی طرح کہا ہے ایک عورت نے رسول اللہ صلی اللہ علیہ و آلہ و سلم کے زمانہ میں غزوہ فتح مکہ میں چوری کی جبکہ لیث نے یونس عن ابن شہاب سے اپنی سند سے اس حدیث کو روایت کیا ہے انہوں نے فرمایا کہ ایک عورت نے کوئی چیز مستعار لی جبکہ اسے مسعود بن الاسود نے رسول اللہ صلی اللہ علیہ و آلہ و سلم سے اسی طرح روایت کیا ہے انہوں نے فرمایا کہ اس عورت نے رسول اللہ صلی اللہ علیہ و آلہ و سلم کے گھر سے کوئی چیز چرائی تھی۔ امام ابو داؤد فرماتے ہیں کہ اس حدیث کو ابو الزبیر نے حضرت جابر رضی اللہ تعالیٰ عنہ سے اس طرح روایت کیا ہے کہ ایک عورت نے چوری کی پھر زینب بنت رسول اللہ صلی اللہ علیہ و آلہ و سلم کے پاس پناہ لی۔

جعفر بن مسافر، محمد بن سلیمان انباری، ابن ابو فدیک، عبدالملک بن زید، جعفر بن سعید بن زید بن عمرو بن نفیل، محمد بن ابو بکر، عمرہ، حضرت عائشہ رضی اللہ تعالیٰ عنہ فرماتی ہیں کہ رسول اللہ صلی اللہ علیہ و آلہ و سلم نے فرمایا صاحب مروت لوگوں کی لغزشوں کو معاف کرتے رہو سوائے حدود کے۔ (صاحب مروت سے مراد وہ لوگ ہیں جو ہمیشہ نیک نام ہوتے ہیں اور عام طور پر گناہوں میں مبتلا نہیں ہوتے ایسے لوگ اگر کوئی جرم کریں جس پر حد جاری ہوتی ہو تو انہیں معاف کرنا صحیح نہیں۔

حاکم تک جرم کا مقدمہ پہنچنے سے پہلے پہلے اسے معاف کر دیا جائے

سلیمان بن ابو دواؤد مہری، ابن وہب، ابن جریر، عمرو بن شعیب، ، عبداللہ بن حضرت عمرو بن شعیب رضی اللہ تعالیٰ عنہ اپنے والد سے اور وہ عبداللہ بن عمرو بن العاص سے روایت کرتے ہیں کہ نبی کریم صلی اللہ علیہ و آلہ و سلم نے فرمایا کہ تم آپس میں حدود کو معاف کر دیا کرو پس جو حد مجھ تک پہنچی تو بیشک وہ واجب ہو گئی۔

جن لوگوں پر حد واجب ہو ان کے جرم کو چھپانا چاہیے

مسدد، یحیی، سفیان، زید بن اسلم، یزید بن نعیم، ، ماعز، حضرت نعیم سے روایت ہے کہ حضرت ماعز اسلمی، رسول اللہ صلی اللہ علیہ و سلم کے پاس تشریف لائے اور چار مرتبہ آپ کے سامنے زنا کا اقرار کیا اور شادی شدہ تھے رسول اللہ صلی اللہ علیہ و آلہ و سلم نے ان کو رجم کرنے کا حکم دیا اور ہزال سے (جنہوں نے ماعز کو اقرار کرنے کا کہا تھا) سے فرمایا کہ کاش تو اس کے جرم کو اپنے کپڑے میں چھپا لیتا تو یہ تیرے لیے بہتر ہوتا۔

محمد بن عبید، حماد بن زید، یحیی ابن المنکدر فرماتے ہیں کہ ہزال نے ماعز کو حکم دیا کہ وہ رسول اللہ صلی اللہ علیہ و آلہ و سلم کے پاس آئیں اور انہیں (زنا کے بارے میں) بتلائیں۔

محمد بن یحیی بن فارس، فریادی، اسرائیل، سماک بن حرب، عکرمہ بن حضرت وائل بن حجر فرماتے ہیں کہ رسول اللہ صلی اللہ علیہ و آلہ و سلم کے زمانہ میں ایک عورت نماز کیلئے نکلی راستہ میں اسے ایک آدمی ملا وہ اس پر چڑھ دوڑا۔ اور اس سے اپنی حاجت (جماع) پوری کر لی وہ عورت چیخی چلائی لیکن وہ مرد چلا گیا ایک اور آدمی اس کے پاس سے گزرا تو اس عورت نے اس سے کہا کہ بیشک فلاں شخص نے میرے ساتھ اس اس طرح کیا ہے اس دوران وہاں سے ایک جماعت مہاجرین کی گزری تو عورت نے ان سے کہا کہ فلاں شخص نے میرے ساتھ اس اس طرح کیا ہے وہ لوگ یہ سن کر چلے اور اس مرد کو پکڑ لائے جس کے بارے میں اس عورت نے دعوی کیا تھا کہ اس نے اس سے جماع کیا ہے اور اس عورت کے پاس لائے تو اس نے کہا کہ یہ وہی ہے تو اسے رسول اللہ صلی اللہ علیہ و آلہ و سلم کے پاس لے آئے جب رسول اللہ صلی اللہ علیہ و آلہ و سلم اس کے لیے رجم کا حکم دینے لگے تو وہ کھڑا ہو گیا جس نے اس عورت سے جماع کیا تھا اور کہنے لگا کہ یا رسول اللہ صلی اللہ علیہ و آلہ و سلم میں نے اس عورت سے جماع کیا ہے آپ صلی اللہ علیہ و آلہ و سلم نے اس عورت سے فرمایا کہ تو چلی جا بیشک اللہ نے تیرا گناہ معاف فرما دیا (اس لیے کہ یہ زنا بالجبر تھا) اور اس شخص سے کوئی اچھی بات فرمائی۔ صحابہ کرام رضی اللہ تعالیٰ عنہ نے بدکاری کرنے والے کے بارے میں عرض کیا یا رسول اللہ صلی اللہ علیہ و آلہ و سلم اسے رجم کیا جائے آپ نے فرمایا کہ بیشک اس نے ایسی توبہ کی ہے اگر وہ توبہ تمام اہل مدینہ کرتے تو ان سب کی طرف سے قبول کی جاتی امام ابو داؤد فرماتے ہیں کہ اس حدیث کو اسباط بن نصر نے بھی سماک سے روایت کیا ہے۔

نابالغ لڑکا اگر حد لگنے والا جرم کرے تو کیا حکم ہے؟

احمد بن صالح، ابن وہب، حیوہ بن شریح، عیاش بن عباس قتبانی، شییم بن بیتان، یزید بن صبح اصبحی، جنادہ بن ابی امیہ کہتے ہیں کہ ہم حضرت بسر بن ارطاة کے ساتھ سمندر میں سفر کر رہے تھے کہ تو ایک چور جس کا نامإ مصدر تھا اور اس نے اونٹ چوری کیا تھا لایا گیا تو حضرت بسر نے فرمایا کہ میں نے رسول اللہ صلی اللہ علیہ و آلہ و سلم سے سنا ہے کہ، ، سفر کے دوران چور کے ہاتھ نہیں کاٹے جائیں گے اور اگر ایسا نہ ہوتا تو میں اس کا ہاتھ ضرور کاٹتا۔


کفن چور کا ہاتھ کاٹنے کا بیان

مسدد، حماد بن زید، ابو عمران، مشعث بن طریف، عبداللہ بن صامت، حضرت ابو ذر نے فرمایا کہ نبی کریم صلی اللہ علیہ و آلہ و سلم نے فرمایا کہ اے ابو ذر میں نے عرض کیا کہ میں حاضر و فرمانبردار ہوں یا رسول اللہ صلی اللہ علیہ و آلہ و سلم فرمایا کہ تیرا کیا حال ہو گا اس وقت جبکہ لوگوں کو کثرت موت پہنچے گی اور گھر ایک غلام کے عوض ہو جائے گا یعنی قبر۔ میں نے عرض کیا کہ اللہ اور اس کا رسول ہی زیادہ بہتر جانتے ہیں یا یہ فرمایا کہ جو اللہ اور اس کے رسول میرے لیے مناسب سمجھیں۔ فرمایا کہ تم پر صبر کرنا ضروری ہے۔ امام ابو داؤد فرماتے ہیں کہ حماد بن ابی سلیمان نے فرمایا کہ کفن چور کا ہاتھ کاٹا جائے گا کیونکہ وہ میت پر اس کے گھر میں داخل ہو گیا۔

مسلسل بار بار چوری کرنے والے کا حکم

محمد بن عبداللہ بن عقیل بن ہلالی، جدہ، مصعب بن ثابت بن عبداللہ بن زبیر، محمد بن منکندر، حضرت جابر بن عبداللہ رضی اللہ تعالیٰ عنہ فرماتے ہیں کہ نبی کریم صلی اللہ علیہ و آلہ و سلم کے پاس ایک چور لایا گیا تو فرمایا کہ اس کو قتل کر دو صحابہ رضی اللہ تعالیٰ عنہ نے عرض کیا کہ یا رسول اللہ صلی اللہ علیہ و آلہ و سلم اس نے چوری کی ہے فرمایا کہ اچھا اس کا ہاتھ کاٹ دو چنانچہ اس کا ہاتھ کاٹ دیا گیا پھر وہ دوبارہ (چوری کے الزام میں) لایا گیا تو آپ نے فرمایا کہ اسے قتل کر دو صحابہ کرام نے عرض کیا یا رسول اللہ صلی اللہ علیہ و آلہ و سلم اس نے چوری کی ہے فرمایا کہ اس کا پاؤں کاٹ دو چنانچہ پاؤں کاٹ دیا گیا پھر وہ پانچویں مرتبہ لایا گیا تو فرمایا کہ اسے قتل کر دو۔ حضرت جابر رضی اللہ تعالیٰ عنہ کہتے ہیں کہ ہم اسے لے چلے تو قتل کر دیا اور پھر ہم نے اسے گھسیٹ کر ایک کنویں میں ڈال دیا اور اوپر سے پتھر ڈال دیے۔


چور کا ہاتھ کاٹ کر اس کے گلے میں لٹکا دیا جائے گا

قتیبہ بن سعید، عمر بن علی، حجاج، مکحول، حضرت عبدالرحمن بن محریز فرماتے ہیں کہ ہم نے فضالہ بن عبید سے چور کی گردن میں اس کا ہاتھ لٹکانے کے متعلق دریافت کیا کہ آیا یہ سنت ہے؟ فرمایا کہ نبی کریم صلی اللہ علیہ و آلہ و سلم کے پاس ایک چور لایا گیا تو اس کا ہاتھ کاٹ دیا گیا پھر حکم دیا چنانچہ اس کی گردن میں وہ کٹا ہوا ہاتھ لٹکا دیا گیا۔

موسی بن اسماعیل، ابو عوانہ، عمر بن ابو سلمہ، ، حضرت ابو ہریرہ رضی اللہ تعالیٰ عنہ سے روایت ہے نبی کریم صلی اللہ علیہ و آلہ و سلم نے فرمایا کہ جب کوئی غلام چوری کرے تو اسے فروخت کر ڈالو خواہ ایک نش ہی کے عوض۔ (یعنی خواہ آدھی قیمت پر ہی بیچنا پڑے۔)

سنگسار کرنے کا بیان

احمد بن محمد مروزی، علی بن حسین، ، یزیدنحوی، عکرمہ، حضرت ابن عباس رضی اللہ تعالیٰ عنہ سے روایت ہے کہ اللہ نے فرمایا کہ الاتی یاتین الفاحشة الایہ۔ اور وہ عورتیں جو تمہاری عورتوں میں سے بدکاری کریں تو ان پر چار گواہوں کو طلب کرو جو تم میں سے ہوں۔ پس اگر وہ گواہی دیں تو ان عورتوں کو گھروں میں قید کر لو یہاں تک کہ اللہ انہیں موت دیدے یا اللہ ان کے لیے کوئی دوسرا راستہ بنادے پھر عورتوں کے بیان کے بعد مردوں کا ذکر فرمایا پھر آخر میں دونوں کو جمع کر کے بیان فرمایا۔(وَالَّذٰنِ يَاْتِيٰنِھَا مِنْكُمْ فَاٰذُوْھُمَا ۚ فَاِنْ تَابَا وَاَصْلَحَا فَاَعْرِضُوْا عَنْهُمَا) 4۔ النساء:16) وہ دو مرد تم میں سے جو بدکاری کریں تو انہیں اذیت دو پھر اگر وہ توبہ کر لیں اور درست کر لیں تو ان سے اعراض کر لو پھر یہ حکم (کوڑوں کی آیت) منسوخ ہو گیا جس میں فرمایا زانیہ عورت اور زانی (بدکار) مرد میں سے ہر ایک کو سو کوڑے مارو (اگر غیر شادی شدہ ہوں)

احمد بن محمد بن ثابت، موسی، شبل، ابن ابو نجیح، مجاہد، فرماتے ہیں کہ اللہ تعالیٰ نے عورتوں کے بارے میں یہ جو فرمایا کہ یا اللہ ان کے لیے کوئی راستہ نکال دیں تو اس سے مرادحدّ ہی ہے یعنی کوڑے

مسدد، یحیی، سعید بن ابو عروبہ، قتادہ، حسن، حطان بن عبداللہ راقشی، حضرت عبادہ رضی اللہ تعالیٰ عنہ بن صامت فرماتے ہیں کہ رسول اکرم صلی اللہ علیہ و آلہ و سلم نے فرمایا لے لو مجھ سے لے لو مجھ سے (یعنی مجھ سے علم حاصل کر لو) بیشک اللہ نے عورتوں کے لیے راستہ نکال دیا ہے وہ یہ کہ شادی شدہ مرد اگر شادی شدہ عورت سے زنا کرے تو ان کی سزا سو کوڑے اور پتھر سے مار کر سنگسار کرنا ہے۔ اور باکرہ (غیر شادی شدہ کنواری) عورت سے کنوارہ مرد زنا کرے تو ان کی سزا سو کوڑے اور ایک سال کے لیے جلاوطنی کرنا ہے۔

وہب بن بقیۃ، محمد بن صباح بن سفیان، ہشیم، منصور، حسن نے یحیی کی سند سے اسی طرح کی حدیث روایت کی ہے دونوں نے کہا کہ سو کوڑے اور سنگسار کرنا۔

عبد اللہ بن محمد بن نفیلی، ہشیم، زہری، عبید اللہ بن عبد اللہ، عطبہ، حضرت ابن عباس رضی اللہ تعالیٰ عنہ سے روایت ہے کہ حضرت عمر رضی اللہ تعالیٰ عنہ بن الخطاب نے خطبہ دیا اور فرمایا کہ بیشک اللہ نے محمد صلی اللہ علیہ و آلہ و سلم کو حق کے ساتھ بھیجا اور ان پر کتاب نازل کی۔ پس جو نازل کیا گیا تھا اس میں سنگسار کرنے کی آیت بھی تھی پس ہم نے اسے پڑھا اور اسے یاد کر لیا اور رسول اللہ صلی اللہ علیہ و آلہ و سلم نے بھی سنگسار کرنے کی سزا دی اور آپ کے بعد ہم نے بھی رجم کیا اور بے شک مجھے یہ ڈر ہے کہ جب لوگوں پر زیادہ عرصہ گزر جائے گا تو کہیں کوئی کہنے والا یہ نہ کہے ہم رجم سنگسار کی آیت کو قرآن کریم میں نہیں پاتے پس وہ لوگ اس فریضہ کے ترک سے گمراہ ہو جائیں گے جسے اللہ نے نازل فرمایا پس سنگسار کرنے کی سزا بالکل حق ہے اس شخص پر جو زنا کرے مردوں اور عورتوں میں سے اگر وہ محصن (شادی شدہ) ہو اور اس پر گواہ بھی قائم ہو جائیں یا حمل ہو جائے یا وہ خود اعتراف زنا کر لے اور خدا کی قسم اگر (مجھے یہ ڈر نہ ہوتا) کہ لوگ یہ کہتے ہیں کہ عمر نے کتاب اللہ میں زیادتی کر دی ہے تو میں ضرور اسے قرآن کریم میں لکھ دیتا۔

محمد بن سلیمان انباری، وکیع، ہشام بن سعد، حضرت یزید بن نعیم بن ہزیل اپنے والد سے روایت کرتے ہیں کہ ماعز بن مالک اسلمی رضی اللہ تعالیٰ عنہ میرے والد کے زیر کفالت تھے یتیم تھے۔ انہوں نے قبیلہ کی ایک لڑکی سے زنا کیا تو میرے والد نے ان سے کہا کہ اپنے فعل کی اطلاع جا کر حضور اکرم صلی اللہ علیہ و آلہ و سلم کو دو شاید کہ وہ تمہارے لیے استغفار کریں اور میرے والد نے اس امید پر اس کا ارادہ کیا کہ اس صورت حال سے نکلنے کی کوئی سبیل پیدا ہو جائے۔ راوی کہتے ہیں کہ پس وہ حضور اکرم صلی اللہ علیہ و آلہ و سلم کے پاس آئے اور کہا کہ یا رسول اللہ صلی اللہ علیہ و آلہ و سلم بیشک میں نے زنا کیا ہے پس آپ مجھ پر کتاب اللہ کی حد قائم کیجیے۔ حضور اکرم صلی اللہ علیہ و آلہ و سلم نے ان سے منہ پھیر لیا انہوں نے دوبارہ کہا کہ یا رسول اللہ صلی اللہ علیہ و آلہ و سلم بیشک میں نے زنا کیا ہے پس مجھ پر کتاب اللہ کی حد قائم کیجیے نبی کریم صلی اللہ علیہ و آلہ و سلم نے منہ پھیر لیا انہوں نے دوبارہ کہا کہ یا رسول اللہ صلی اللہ علیہ و آلہ و سلم بے شک میں نے زنا کیا ہے پس آپ کتاب اللہ کی حد مجھ پر نافذ فرمائیے یہاں تک کہ چار مرتبہ یہ کہا ہے تو نبی کریم صلی اللہ علیہ و آلہ و سلم نے فرمایا کہ تو نے کس کے ساتھ زنا کیا ہے؟ کہا کہ فلاں عورت کے ساتھ، فرمایا کہ کیا تو اس کے ساتھ لیٹا تھا؟ کہا کہ ہاں۔ فرمایا کہ کیا تو اس سے لپٹ گیا تھا؟ کہا کہ جی ہاں۔ فرمایا کہ کیا تو نے اس کے ساتھ جماع کیا ہے؟ کہا کہ ہاں۔ راوی کہتے ہیں کہ پس حضور اکرم صلی اللہ علیہ و آلہ و سلم نے حکم دیا کہ ان کو رجم کرنے کا تو انہیں، ، حرة، ، کی طرف نکالا گیا پس جب سنگسار کیا گیا تو پتھروں کی اذیت سے گھبرا اٹھے اور دوڑ بھاگے تو انہیں عبداللہ بن انیس جا ملے اور ان کے ساتھی تھک گئے تھے تو انہوں نے اونٹ کا نعل نکال کر ماعز کو مارا اور انہیں قتل کر دیا پھر وہ (عبد اللہ بن انیس رضی اللہ تعالیٰ عنہ) رسول اللہ صلی اللہ علیہ و آلہ و سلم کے پاس آئے اور سارا قصہ آپ صلی اللہ علیہ و آلہ و سلم سے بیان کیا تو آپ صلی اللہ علیہ و آلہ و سلم نے فرمایا تم نے اسے چھوڑ کیوں نہیں دیا شاید کہ وہ توبہ کر لیتا اور اللہ تعالیٰ اس کی توبہ قبول کر لیتے۔

عبید اللہ بن عمر بن میسرہ، یزید بن زریع، محمد بن اسحاق کہتے ہیں کہ میں نے عاصم بن عمر بن قتادہ سے ماعز بن مالک کا قصہ بیان کیا انہوں نے مجھ سے فرمایا کہ مجھ سے (عاصم بن عمر سے) حسن بن محمد بن علی رضی اللہ تعالیٰ عنہ بن ابی طالب نے بیان کیا کہ وہ رسول اللہ صلی اللہ علیہ و آلہ و سلم کے قول سے مجھ سے بیان کر رہے تھے کہ (آپ صلی اللہ علیہ و آلہ و سلم نے فرمایا) تم نے اسے چھوڑ کیوں نہیں دیا جسے تم چاہتے تھے کہ یہ قول انہوں نے قبیلہ اسلم کے کچھ لوگوں کے حوالہ سے بیان کیا ایسے لوگ کہ جنہیں میں جھوٹ سے متہم نہیں کرتا اور میں اس حدیث کو نہیں مانتا تھا تو میں حضرت جابر بن عبداللہ کے پاس آیا اور میں نے کہا کہ بنی اسلم کے چند لوگ بیان کرتے ہیں کہ نبی کریم صلی اللہ علیہ و آلہ و سلم نے فرمایا کہ تم نے اسے (ماعز رضی اللہ تعالیٰ عنہ) کو چھوڑ کیوں نہیں دیا جب انہوں نے حضور اکرم کے سامنے ماعز کے گھبرانے کا تذکرہ کیا اور مجھے یہ حدیث نہیں معلوم ہے تو جابر رضی اللہ تعالیٰ عنہ نے فرمایا کہ اے میرے بھتیجے میں لوگوں میں سب سے زیادہ عالم ہوں اس حدیث کا اور ان لوگوں میں تھا جنہوں نے (ماعز) کو رجم کیا تھا بیشک جب ہم اس کے ساتھ نکلے اور اسے سنگسار کیا اور انہوں نے پتھروں کی اذیت کو محسوس کیا تو ہمارے اوپر چیخے کہ اے میری قوم مجھے رسول اللہ صلی اللہ علیہ و آلہ و سلم کے پاس لوٹا دو۔ اس لیے کہ بیشک میری قوم نے مجھے قتل کر دیا اور مجھے میری جان کے بارے میں دھوکہ دیا اور انہوں نے مجھے بتلایا کہ رسول اللہ صلی اللہ علیہ و آلہ و سلم مجھے قتل نہیں کریں گے لیکن ہم ان سے الگ نہیں ہوئے یہاں تک کہ انہیں قتل کر دیا پھر جب ہم رسول اللہ صلی اللہ علیہ و آلہ و سلم کے پاس واپس لوٹے تو آپ کو اس واقعہ کی خبر دی تو آپ نے فرمایا کہ تم نے اسے چھوڑ کیوں نہیں دیا؟ اور اسے میرے پاس کیوں نہیں لائے؟ اور حضور صلی اللہ علیہ و سلم نے یہ اس لیے کہ فرمایا تاکہ ماعز سے ثابت قدم رہنے کا مطالبہ کریں اس حد پر (کہ دنیا کی تکلیف آخرت کی تکلیف سے بہتر ہے) نہ اس لیے کہ ان پر سے حد اٹھا لیں گے۔ راوی کہتے ہیں کہ پس مجھے حدیث کی وجہ معلوم ہو گئی۔

ابو کامل، یزید بن زریع، خالد، عکرمہ، حضرت ابن عباس رضی اللہ تعالیٰ عنہ سے روایت ہے کہ ماعز بن مالک رضی اللہ تعالیٰ عنہ نبی کریم صلی اللہ علیہ و آلہ و سلم کے پاس آئے اور کہا کہ انہوں نے زنا کیا ہے نبی کریم صلی اللہ علیہ و آلہ و سلم نے منہ موڑ لیا تو انہوں نے بار بار نبی کریم صلی اللہ علیہ و آلہ و سلم سے یہی کہا آپ نے منہ موڑ لیا۔ پھر ان کی قوم سے سوال کیا کیا وہ (ماعز) پاگل ہے قوم کے لوگوں نے کہا کہ اسے کوئی تکلیف نہیں ہے نبی کریم صلی اللہ علیہ و آلہ و سلم کہا تو نے اس عورت سے زنا کیا ہے؟ کہا کہ ہاں۔ تو آپ نے فرمایا کہ انہیں سنگسار کر دیا جائے پس انہیں لے جایا گیا اور سنگسار کر دیا گیا اور ان پر نماز جنازہ نہیں پڑھی گئی۔

مسدد، ابو عوانہ، سماک، حضرت جابر بن سمرہ رضی اللہ تعالیٰ عنہ فرماتے ہیں کہ میں نے ماعز رضی اللہ تعالیٰ عنہ بن مالک کو جبکہ انہیں رسول اللہ صلی اللہ علیہ و آلہ و سلم کے پاس لایا گیا دیکھا کہ وہ ایک پست قد اور موٹے آدمی تھے ان پر کوئی چادر نہیں تھی انہوں نے اپنے آپ پر چار مرتبہ گواہی دی کہ بیشک انہوں نے زنا کیا ہے رسول اللہ صلی اللہ علیہ و آلہ و سلم نے فرمایا کہ شاید تو نے اس عورت کا صرف بوسہ لیا ہو گا انہوں نے کہا نہیں خدا کی قسم اس ذلیل انسان نے زنا کیا ہے جابر کہتے ہیں کہ آپ صلی اللہ علیہ و آلہ و سلم نے پھر انہیں سنگسار کر دیا پھر آپ صلی اللہ علیہ و آلہ و سلم نے خطبہ دیا اور فرمایا کہ آگاہ رہو جب بھی ہم اللہ کی راہ میں نکلتے ہیں کہ تو ان میں سے کوئی پیچھے رہ جاتا ہے آزاد جیسا کہ بکرا آزاد ہوتا ہے اور عورتوں میں سے کسی کو تھوڑا سا دودھ (منی) دے دیتا ہے۔ آگاہ رہو اللہ ان میں سے کسی پر مجھے قدرت عطا فرمائے تو اسے میں ان عورتوں کے بارے میں سزا دوں گا (رجم کرنے کی کوڑوں کی)۔

محمد بن مثنی، محمد بن جعفر، شعبہ، سماک، جابر بن سمرہ سماک بن حرب کہتے ہیں کہ میں نے جابر بن سمرہ سے یہی حدیث سنی ہے اور پہلی حدیث زیادہ مکمل ہے اس میں فرمایا کہ حضور اکرم صلی اللہ علیہ و آلہ و سلم نے ماعز کو دو مرتبہ لوٹا دیا سماک بن حرب کہتے ہیں کہ میں نے اس حدیث کو سعید بن جبیر (تابعی) سے بیان کیا تو انہوں نے فرمایا کہ نبی کریم صلی اللہ علیہ و آلہ و سلم نے چار مرتبہ انہیں رد کر دیا تھا۔

عبدالغنی بن ابو عقیل مصری، خالد، شعبہ کہتے ہیں کہ میں نے سماک بن حرب سے، ، کثبہ، ، کے متعلق دریافت کیا (جس کا تذکرہ اس میں گزر چکا ہے) تو انہوں نے فرمایا کہ تھوڑا سا دودھ (یہاں مراد منی ہے)۔

مسدد، ابو عوانہ، سماک، سعید بن جبیر، حضرت ابن عباس رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے ماعز بن مالک سے فرمایا کہ کیا تیری طرف سے جو بات مجھے پہنچی ہے وہ سچ ہے؟ انہوں نے کہا کہ کیا بات آپ کی میری طرف سے پہنچی ہے فرمایا کہ مجھے یہ اطلاع ملی ہے کہ تو نے فلاں قبیلہ کی ایک لڑکی سے جماع کر لیا ہے۔ ماعز رضی اللہ تعالیٰ عنہ نے کہا کہ جی ہاں تو ماعز نے چار مرتبہ گواہی دی راوی کہتے ہیں کہ پھر نبی کریم صلی اللہ علیہ و آلہ و سلم نے اس کو رجم کرنے کا حکم فرمایا تو انہیں سنگسار کر دیا گیا۔

نصر بن علی، ابو احمد، اسرائیل، سماک بن حرب، سعید بن جبیر، حضرت ابن عباس رضی اللہ تعالیٰ عنہ فرماتے ہیں کہ ماعز بن مالک رسول اللہ صلی اللہ علیہ و آلہ و سلم کے پاس آئے اور دو مرتبہ زنا کا اعتراف کیا تو آپ نے انہیں دھتکار دیا وہ پھر آئے اور دو مرتبہ زنا کا اعتراف کیا تو آپ نے فرمایا کہ تو نے اپنے آپ پر چار مرتبہ گواہی دے دی اسے لے جاؤ اور سنگسار کر دو۔

مو سی بن اسماعیل، جریح، یعلی، عکرمہ، زہیر بن حرب، عقبہ بن مکرم، وہب بن جریر، یعلی، عکرمہ، حضرت ابن عباس رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے ماعز بن مالک سے فرمایا کہ شاید تو نے اس عورت سے بوس و کنار کیا ہو گا؟ یا ہاتھ سے اس کا جسم چھوا ہو گا یا اسے شہوت سے دیکھا ہو گا انہوں نے کہا نہیں فرمایا کیا تو نے اس سے جماع کیا تھا؟ انہوں نے کہا جی ہاں۔ راوی کہتے ہیں کہ پھر اس وقت نبی کریم صلی اللہ علیہ و آلہ و سلم نے ان کو سنگسار کرنے کا حکم دیا موسیٰ نے اپنی روایت میں ابن عباس کا تذکرہ نہیں کیا جبکہ یہ الفاظ وہب کے ہیں۔

حسن بن علی، عبدالرزاق، ابن جریر، ابو زبیر، حضرت عبدالرحمن بن صامت جو حضرت ابو ہریرہ رضی اللہ تعالیٰ عنہ کے چچا زاد بھائی ہیں کہتے ہیں کہ انہوں نے حضرت ابو ہریرہ رضی اللہ تعالیٰ عنہ کو یہ فرماتے ہوئے سنا کہ (ماعز بن مالک) الاسلمی رسول اللہ صلی اللہ علیہ و آلہ و سلم کے پاس آئے اور اپنے آپ پر چار مرتبہ گواہی دی کہ انہوں نے ایک عورت سے حرام طریقہ پر جماع کیا ہے ہر مرتبہ نبی کریم صلی اللہ علیہ و آلہ و سلم نے ان سے رخ پھیر لیا پھر پانچویں مرتبہ میں قبول کر لیا تو فرمایا کہ کیا تو نے اس عورت سے جماع کیا تھا؟ کہا کہ جی ہاں فرمایا کہ اس طرح کہ تیرا (آلہ تناسل) اس عورت کی شرمگاہ میں غائب ہو گیا تھا؟ کہا کہ جی ہاں فرمایا کہ جس طرح کہ سرمہ دانی میں سلائی چلی جاتی ہے یا ڈول کی رسی کنویں میں چلی جاتی ہے اس طرح؟ کہا کہ ہاں آپ نے فرمایا کہ کیا تجھے معلوم ہے کہ زنا کیا ہے؟ کہا کہ جی ہاں۔ میں نے اس عورت سے حرام طریقہ پر وہ کام کیا کہ جو مرد اپنی بیوی سے حلال طریقہ سے کرتا ہے آپ نے فرمایا کہ اس قول سے تیرا کیا ارادہ ہے؟ انہوں نے کہا کہ میں چاہتا ہوں کہ آپ مجھے پاک کر دیں۔ چنانچہ نبی صلی اللہ علیہ و آلہ و سلم نے اس کو سنگسار کرنے کا حکم دیا تو انہیں رجم کر دیا گیا پھر آپ صلی اللہ علیہ و آلہ و سلم نے ماعز رضی اللہ تعالیٰ عنہ کے ساتھیوں میں سے دو کو سنا، ایک دوسرے سے کہہ رہا تھا کہ اس آدمی کو دیکھو اللہ نے اس کے گناہ پر پردہ ڈالا لیکن اس نے اپنے آپ کو نہیں چھوڑا یہاں تک کہ کتے کی طرح سنگسار کر دیا گیا یہ سن کر آپ صلی اللہ علیہ و آلہ و سلم چپ رہے اور کچھ دیر چلتے رہے یہاں تک کہ ایک مردار گدھے پر آپ کا گزر ہوا جس کی ایک ٹانگ شل ہو کر اٹھی ہوئی تھی آپ نے فرمایا کہ فلاں فلاں آدمی کہاں ہیں؟ انہوں نے کہا کہ ہم یہ رہیں یا رسول اللہ صلی اللہ علیہ و آلہ و سلم۔ آپ نے فرمایا کہ تم دونوں اترو اور اس مردار گدھے کا گوشت کھاؤ۔ ان دونوں نے کہا کہ اے اللہ کے نبی صلی اللہ علیہ و آلہ و سلم اس میں سے کون کھا سکتا ہے؟ آپ نے فرمایا کہ تم دونوں نے ابھی جو اپنے بھائی کی عزت پامال کی وہ زیادہ سخت ہے اس کے کھانے سے اور اس ذات کی قسم جس کے قبضہ قدرت میں میری جان ہے بیشک وہ (ماعز) اب جنت کی نہروں میں غوطے لگا رہا ہے۔

محمد بن متوکل عسقلانی، حسن بن علی، عبدالرزاق، معمر، زہری، ابو سلمہ، حضرت جابر رضی اللہ تعالیٰ عنہ بن عبداللہ سے روایت ہے کہ بنی اسلم کا ایک شخص رسول اللہ صلی اللہ علیہ و آلہ و سلم کے پاس آیا اور اس نے زنا کا اعتراف کیا تو آپ نے اس سے منہ موڑ لیا اس نے پھر زنا کا اعتراف کیا تو آپ نے پھر اس سے منہ موڑ لیا یہاں تک کہ اس نے چار مرتبہ گواہی دی تو رسول اللہ صلی اللہ علیہ و آلہ و سلم نے اس سے فرمایا کہ کیا تو پاگل ہے اس نے کہا کہ نہیں۔ آپ نے فرمایا کہ کیا تو شادی شدہ ہے؟ کہا کہ جی ہاں۔ راوی کہتے ہیں کہ پھر نبی صلی اللہ علیہ و آلہ و سلم نے اسے رجم کرنے کا حکم دیا تو اسے عیدگاہ میں رجم کیا گیا جب اس نے سنگ باری کی شدت کو چکھا تو بھاگا پس اسے پکڑ لیا گیا اور سنگسار کر دیا گیا یہاں تک کہ وہ مر گیا نبی صلی اللہ علیہ و آلہ و سلم نے پھر اس کے بارے میں کلمات خیر کہے لیکن اس کی نماز جنازہ نہیں پڑھی۔

ابو کامل، یزید بن زریع، احمد بن منیع، یحیی بن زکریا، داؤد، ابو نضرہ، حضرت ابو سعید خدری رضی اللہ تعالیٰ عنہ فرماتے ہیں کہ جب نبی صلی اللہ علیہ و آلہ و سلم نے ماعز بن مالک کو سنگسار کرنے کا حکم دیا تو ہم انہیں لے کر بقیع کی طرف چلے پس خدا کی قسم نہ ہی ہم نے اسے باندھا اور نہ ہی اس کے لیے کوئی گڑھا کھودا لیکن وہ ہمارے سامنے کھڑے ہو گئے ابو کامل اپنی روایت میں کہتے ہیں کہ پھر ہم نے ان کو ہڈیوں سے مارا اور ڈھیلے مارے اور ٹھیکریاں ماریں وہ بھاگ کھڑے ہوئے تو ہم بھی اس کے پیچھے بھاگے یہاں تک کہ وہ حرہ کے چوڑے حصہ میں آ گئے اور کھڑے ہو گئے تو ہم نے انہیں حرہ کے سخت اور سیاہ پتھروں سے مارا یہاں تک کہ وہ خاموش ہو گئے (مر گئے) راوی کہتے ہیں کہ پھر نبی صلی اللہ علیہ و آلہ و سلم نے نہ ان کے لیے مغفرت کی اور نہ ہی انہیں برا بھلا کہا۔

مومل بن ہشام، اسماعیل، جریری، حضرت ابو نضرہ رضی اللہ تعالیٰ عنہ سے روایت ہے کہ ایک آدمی، نبی صلی اللہ علیہ و آلہ و سلم کے پاس حاضر ہوا آگے حدیث بالا کی طرح بیان کیا لیکن پورا بیان نہیں کیا۔ انہوں نے کہا کہ لوگ اس شخص کو برا بھلا کہنے لگے تو نبی صلی اللہ علیہ و آلہ و سلم نے انہیں اس سے سختی سے منع کر دیا گیا۔ راوی کہتے ہیں کہ پھر لوگوں نے ان کے لیے دعائے مغفرت کی تو آپ نے اس سے بھی منع کر دیا اور فرمایا کہ اس نے گناہ کیا تھا اللہ اس سے حساب لے گا۔

محمد بن ابو بکر بن ابو شیبہ، یحیی، حارث، ، غیلان، علقمہ بن مرثد، حضرت بریدہ رضی اللہ تعالیٰ عنہ سے روایت ہے کہ نبی صلی اللہ علیہ و آلہ و سلم نے ان کا منہ سونگھا تھا۔ (اس خیال سے کہیں شراب پیے ہوئے نہ ہوں)۔

احمد بن اسحاق اہوزی، ابو احمد، بشیر بن مہاجر، عبد اللہ، حضرت بریدہ رضی اللہ تعالیٰ عنہ فرماتے ہیں کہ ہم لوگ آپس میں گفتگو کر رہے تھے کہ ماعز بن مالک اور غامدیہ (وہ عورت جس نے زنا کا اقرار کیا تھا) اگر اپنے اقرار و اعتراف سے رجوع کر لیتے ( تو آپ صلی اللہ علیہ و آلہ و سلم انہیں رجم نہ کرتے) اور اگر وہ دونوں اپنے اعتراف سے مکرتے نہیں تو آپ صلی اللہ علیہ و آلہ و سلم انہیں طلب ہی نہ کرتے آپ صلی اللہ علیہ و آلہ و سلم نے ان کو اس وقت رجم کیا جب انہوں نے چوتھی مرتبہ اقرار کیا۔

عبدہ بن عبد اللہ، محمد بن دواؤد بن صبیح، عبدہ، حرمی بن حفص، محمد بن عبداللہ بن علاثہ، عبدالعزیز، حضرت خالد بن اللجلاج کہتے ہیں کہ ان سے ان کے والد لجلاج نے بیان کیا کہ وہ بازار میں بیٹھے کام کر رہے تھے تو ایک عورت گزری اس نے بچہ کو اٹھایا ہوا تھا لوگ اسے دیکھ کر اس کے ساتھ اٹھ گئے اور میں بھی اٹھنے والوں کے ساتھ اٹھ گیا میں رسول اللہ صلی اللہ علیہ و آلہ و سلم کے پاس جا پہنچا تو آپ کہہ رہے تھے کہ یہ جو بچہ تیرے ساتھ ہے اس کا باپ کون ہے؟ وہ چپ رہی ایک جوان جو اس کے برابر تھا کہنے لگا یا رسول اللہ صلی اللہ علیہ و آلہ و سلم میں اس کا باپ ہوں پھر آپ صلی اللہ علیہ و آلہ و سلم عورت کی طرف متوجہ ہوئے اور فرمایا کہ اس بچہ کا باپ کون ہے وہ جوان کہنے لگا کہ یا رسول اللہ صلی اللہ علیہ و آلہ و سلم میں اس کا باپ ہوں پس رسول اللہ صلی اللہ علیہ و آلہ و سلم نے اپنے اردگرد بیٹھے لوگوں کی طرف دیکھتے ہوئے ان سے سوال کیا کہ اس جوان کے بارے میں تو انہوں نے کہا کہ ہم تو اسے اچھا ہی خیال کرتے تھے پھر رسول اللہ صلی اللہ علیہ و آلہ و سلم نے فرمایا کیا تو شادی شدہ ہے اس نے کہا جی ہاں۔ چنانچہ آپ نے فرمایا کہ اسے سنگسار کر دیا جائے چنانچہ اسے سنگسار کر دیا گیا۔ راوی کہتے ہیں کہ ہم اس نوجوان کو لے کر نکلے اور اس کے لیے ہم نے گڑھا کھودا یہاں تک کہ ہم نے اس کو گڑھے میں کھڑا کیا پھر اسے پتھر مارے یہاں تک کہ وہ پرسکون ہو گیا (مرگیا) پھر ایک آدمی اس رجم کیے ہوئے نوجوان کے بارے میں پوچھتا ہوا آیا تو ہم نے اسے رسول اللہ صلی اللہ علیہ و آلہ و سلم کے پاس لے چلے پس ہم نے کہا یہ آدمی آیا ہے اس خبیث کے بارے میں پوچھتا ہے رسول اللہ صلی اللہ علیہ و آلہ و سلم نے فرمایا کہ وہ تو زیادہ پاکیزہ ہے اللہ کے نزدیک مشک کی خوشبو سے۔ اس وقت معلوم ہوا کہ وہ آدمی نوجوان کا باپ تھا پھر ہم نے اس کی مدد کی نوجوان کے غسل اور تجہیز و تکفین میں راوی کہتے ہیں کہ مجھے نہیں معلوم آپ نے اس پر نماز پڑھی کہ نہیں اور یہ عبیدہ بن عبداللہ کی حدیث جو زیادہ مکمل ہے۔

ہشام بن عمار، صدقہ بن خالد، نصر بن عاصم، ولید، محمد، محمد بن عبد اللہ، مسلمہ بن عبداللہ جہمی، خالد بن جلاج، جلاج اس سند سے بھی سابقہ حدیث کے بعض اجزاء منقول ہیں۔

قتیبہ بن سعید، ابن سرح معنی، عبد اللہ، وہب، ابن جریح، ابو زبیر، حضرت جابر رضی اللہ تعالیٰ عنہ سے روایت ہے کہ ایک مرد نے زنا کیا ایک عورت کے ساتھ رسول اللہ صلی اللہ علیہ و آلہ و سلم نے اسے کوڑے مارنے کا حکم دیا تو اسے بطور حد کے کوڑے مارے گئے پھر آپ کو بتلایا گیا کہ وہ تو شادی شدہ ہے تو آپ نے اسے رجم کرنے کا حکم دیا تو اسے رجم کر دیا گیا۔

محمد بن عبدالرحیم، ابو یحیی، ابو عاصم، ابن جریح، ابو زبیر، جابر اس سند سے بھی سابقہ حدیث ذرا سے فرق کے ساتھ منقول ہے۔

بنی جہینہ کی اس عورت کا بیان جسے نبی صلی اللہ علیہ و آلہ و سلم نے رجم کا حکم دیا تھا

مسلم بن ابراہیم، ہشام، ابان بن یزید، معنی، یحیی، ابو قلابہ، ابو مہلب، حضرت عمران بن حصین سے روایت ہے کہ ایک عورت جو بنی جہینہ کی تھی نبی صلی اللہ علیہ و آلہ و سلم کے پاس آئی اور کہا کہ اس نے زنا کیا ہے اور وہ حاملہ ہے رسول اللہ صلی اللہ علیہ و آلہ و سلم نے اس کے سرپرست کو بلایا اور اس سے کہا کہ اچھی طرح اس کو رکھو جب بچہ پیدا ہو جائے تو اسے لے کر آنا چنانچہ جب اس نے بچہ پیدا کر دیا تو وہ عورت کو لے کر حضور اکرم صلی اللہ علیہ و آلہ و سلم کے پاس آیا تو اس کے کپڑے باندھ دیے گئے اور اسے رجم کر دیا گیا پھر آپ نے سب کو نماز جنازہ پڑھنے کا حکم دیا تو سب نے نماز جنازہ پڑھی حضرت عمر رضی اللہ تعالیٰ عنہ نے کہا یا رسول اللہ صلی اللہ علیہ و آلہ و سلم اس نے زنا کیا ہے پھر بھی ہم اس پر نماز جنازہ پڑھیں؟ نبی صلی اللہ علیہ و آلہ و سلم نے فرمایا کہ قسم ہے اس ذات کی جس کے قبضہ قدرت میں میری جان ہے بیشک اس عورت نے ایسی توبہ کی ہے کہ اس کی توبہ ستر اہل مدینہ پر تقسیم کر دی جائے تو ان سب کو کافی ہو اور کیا تم اس سے زیادہ افضل بھی کوئی بات پاتے ہو کہ اس نے اپنی جان قربان کر دی ابان بن یزید نے اپنی روایت میں کپڑے باندھنے کا ذکر نہیں کیا۔

محمد بن وزیر دمشقی، ولید اوزاعی نے فرمایا کہ اس کے کپڑے اس پر باندھے گئے (تا کہ رجم کے دوران اس کے کپڑے نہ کھلیں)

ابراہیم موسیٰ رازی، عیسی، بشیر بن مہاجر، عبداللہ ابن حضرت بریدہ رضی اللہ تعالیٰ عنہ سے روایت ہے کہ غامد کی ایک عورت نبی صلی اللہ علیہ و آلہ و سلم کے پاس حاضر ہوئی اور کہا کہ بیشک میں نے بدکاری کی ہے حضور اکرم صلی اللہ علیہ و آلہ و سلم نے فرمایا کہ لوٹ جاؤ تو وہ لوٹ گئی جب اگلا دن ہو تو وہ آئی اور کہا کہ شاید آپ مجھے بھی اسی طرح لوٹانا چاہتے ہیں۔ جس طرح آپ صلی اللہ علیہ و آلہ و سلم نے ماعز بن مالک کو لوٹایا تھا پس خدا کی قسم! میں تو حاملہ ہوں (زنا سے) حضور اکرم صلی اللہ علیہ و آلہ و سلم نے اس سے کہا کہ لوٹ جاؤ وہ لوٹ گئی پھر جب اگلا دن ہوا تو وہ نبی کریم صلی اللہ علیہ و آلہ و سلم کے پاس آئی تو آپ صلی اللہ علیہ و آلہ و سلم نے کہا کہ لوٹ جاؤ وہ یہاں تک کہ بچہ جن دو۔ پس وہ لوٹ گئی جب اس نے بچہ جن دیا تو بچہ لے کر نبی صلی اللہ علیہ و آلہ و سلم کے پاس آئی اور کہا کہ جس کو میں نے جنا ہے وہ یہ ہے آپ صلی اللہ علیہ و آلہ و سلم نے فرمایا کہ لوٹ جاؤ اور یہاں تک کہ بچہ کا دودھ چھڑا لو پھر وہ اس بچہ کو دودھ چھڑانے کے بعد لائی اور بچہ کے ہاتھ میں کوئی چیز تھی جسے وہ کھا رہا تھا پس آپ نے بچے کے بارے میں حکم دیا کہ تو اسے مسلمانوں میں سے کسی آدمی کے سپرد کر دیا گیا پھر اس عورت کے لیے حکم دیا رجم کرنے کا تو گڑھا کھودا کیا گیا اس کے لیے پس اس کے لیے حکم دیا گیا تو اسے سنگسار کر دیا گیا سنگسار کرنے والوں میں خالد بن ولید بھی تھے انہوں نے ایک پتھر مارا تو اس کے خون کا ایک قطرہ ان کے رخسار پر گر گیا تو انہوں نے اس عورت کو برا بھلا کہا تو رسول اللہ صلی اللہ علیہ و آلہ و سلم نے ان سے فرمایا کہ اے خالد اس ذات کی قسم جس کے قبضہ میں میری جان ہے بیشک اس عورت نے ایسی توبہ کی ہے اگر کوئی ظالم دوسروں کا حق مارنے والا بھی ایسی توبہ کرتا تو اس کی مغفرت کر دی جاتی پھر آپ نے نماز جنازہ کا حکم دیا تو اس پر نماز جنازہ پڑھی گئی پھر اسے دفن کر دیا گیا۔

عثمان بن ابو شیبہ وکیع بن جراح، ذکریا ابو عمران، حضرت ابو بکرہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے ایک عورت کو رجم کیا تو اس کے لیے گڑھا کھودا گیا سینے تک امام ابو داؤد فرماتے ہیں کہ یہ حدیث عثمان کے واسطے سے ایک آدمی نے مجھے سمجھائی۔ امام ابو داؤد فرماتے ہیں کہ یہ حدیث مجھ سے عبدالصمد بن عبدالوارث کے ذریعہ سے بیان کی گئی وہ کہتے ہیں کہ ہمیں زکریا بن سلیم نے اپنی سند سے اسی طرح بیان کیا اس میں یہ اضافہ ہے کہ نبی صلی اللہ علیہ و آلہ و سلم نے پھر اس عورت کو کنکریوں سے مارا جو چنے کے برابر تھیں پھر آپ نے فرمایا کہ مارو لیکن چہرے پر مارنے سے بچو جب وہ بجھ گئی (مر گئی) تو اسے نکالا گیا اور اس پر نماز جنازہ پڑھی اور توبہ کے بارے میں بریدہ رضی اللہ تعالیٰ عنہ کی حدیث کی طرح ہی بیان کیا۔

عبد اللہ بن مسلمہ قعنبی، مالک، ابن شہاب، عبید اللہ بن عتبہ بن مسعود، ابو ہریرہ، حضرت زید بن خالد الجہنی رضی اللہ تعالیٰ عنہ اور حضرت ابو ہریرہ رضی اللہ تعالیٰ عنہ سے روایت ہے کہ دو شخص اپنا جھگڑا رسول اللہ صلی اللہ علیہ و آلہ و سلم کے پاس لائے ان میں سے ایک نے کہا یا رسول اللہ صلی اللہ علیہ و آلہ و سلم ہمارے درمیان کتاب اللہ کے مطابق فیصلہ فرما دیجئے اور مجھے اجازت دیں کہ میں پھر کچھ گفتگو کروں فرمایا کہ کہو وہ کہنے لگا کہ میرا بیٹا اس کا نوکر تھا عسیف اجیر (اجرت پر کام کرنے والے کو کہتے ہیں) پس اس نے اس شخص کی بیوی سے زنا کیا پس لوگوں نے مجھے بتلایا کہ میرے بیٹے پر رجم کی سزا ہے میں نے اس کا فدیہ اسے دے دیا سو بکریوں اور اپنی ایک لونڈی سے۔ پھر میں نے اہل علم سے اس کے بارے میں دریافت کیا تو انہوں نے مجھے بتلایا کہ بیشک میرے بیٹے پر تو سو کوڑے ہیں بطور حد کے اور ایک سال جلاوطنی بھی جبکہ رجم تو اس کی بیوی پر ہے۔ رسول اللہ صلی اللہ علیہ و آلہ و سلم نے فرمایا کہ قسم ہے اس ذات کی جس کے قبضہ میں میری جان ہے میں تمہارے درمیان ضرور بالضرور کتاب اللہ کے مطابق فیصلہ کروں گا جو تمہارا مویشی اور لونڈی ہے وہ واپس تمہیں مل جائیں گی اور اس کے بیٹے کو سو کوڑے مارے اور ایک سال کے لیے جلاوطن کر دیا اور حضرت انیس سلمی رضی اللہ تعالیٰ عنہ کو حکم دیا کہ وہ اس دوسری عورت کے پاس آئیں اگر وہ اعتراف کر لے رجم کا تو اسے رجم کر دیں چنانچہ اس نے اعتراف کر لیا تو اسے رجم کر دیا گیا۔

یہودیوں کو رجم کرنے کا بیان

عبد اللہ بن مسلمہ، مالک بن انس، نافع، حضرت ابن عمر رضی اللہ تعالیٰ عنہ سے روایت ہے کہ یہود، رسول اللہ صلی اللہ علیہ و آلہ و سلم کے پاس آئے اور آپ سے تذکرہ کیا کہ ان میں سے ایک مرد اور ایک عورت نے زنا کیا ہے رسول اللہ صلی اللہ علیہ و آلہ و سلم نے ان سے فرمایا کہ تم لوگ تورات میں زنا کے بارے میں کیا سزا پاتے ہو انہوں نے کہا ہم تو انہیں ذلیل و رسوا کرتے ہیں کہ اور کوڑے مارتے ہیں اپنا عمل بتلایا لیکن تورات میں جو سزا لکھی ہے وہ نہیں بتلائی اور حضرت عبداللہ بن سلام رضی اللہ تعالیٰ عنہ جو یہود کے بڑے عالم رہے ہیں اس نے کہا کہ تم نے جھوٹ بولا ہے تورات میں اس کی سزا رجم ہی ہے تو وہ تورات لائے اور اسے کھولا تو ان میں سے ایک نے اپنا ہاتھ رجم کی آیت پر رکھ دیا (تا کہ نظر نہ آئے) پھر اس آیت سے پہلے اور بعد میں عبارت پڑھنے لگا تو عبداللہ بن سلام رضی اللہ تعالیٰ عنہ نے اس سے کہا کہ اپنا ہاتھ اٹھا اس نے ہاتھ اٹھایا تو اس میں آیت رجم موجود تھی۔ تو وہ کہنے لگے اے محمد صلی اللہ علیہ و آلہ و سلم تم نے سچ کہا اس میں رجم کی آیت ہے چنانچہ رسول اللہ صلی اللہ علیہ و آلہ و سلم نے دونوں کو رجم کرنے کا حکم دیا تو انہیں رجم کر دیا گیا حضرت عبداللہ بن عمر رضی اللہ تعالیٰ عنہ فرماتے ہیں کہ پس میں نے مرد کو دیکھا کہ (رجم کے وقت) عورت کو پتھروں سے بچانے کے لیے اس پر جھک جاتا تھا۔

محمد بن علا ء، معاویہ، اعمش، عبداللہ بن مرہ، حضرت براء بن عازب فرماتے ہیں کہ رسول اللہ صلی اللہ علیہ و آلہ و سلم ایک یہودی کے پاس سے گزرے جس کا منہ کالا کیا ہوا تھا تو آپ نے یہودیوں کو بلایا اور ان سے کہا کہ تم لوگ زانی کی حد ایسی ہی پاتے ہو انہوں نے کہا ہاں۔ آپ نے ان کے علماء سے ایک آدمی کو بلایا اور کہ میں تجھے اس اللہ کی قسم دیتا ہوں جس نے تورات کو موسیٰ علیہ السلام پر نازل کیا کیا تم زانی کی حد ایسی ہی پاتے ہو اپنی کتاب میں؟ اس نے اللہ کی قسم نہیں اگر آپ مجھے یہ اتنی عظیم قسم نہ دیتے تو میں آپ کو نہ بتلاتا ہم اپنی کتاب میں زانی کی حد رجم پاتے ہیں لیکن ہمارے شرفاء کے طبقے میں زنا کی کثرت ہو گئی ہے پس جب ہم کسی معزز آدمی کو زنا کرتے ہوئے پکڑتے ہیں تو اسے چھوڑ دیتے ہیں اور کسی کمزور کو پاتے ہیں تو اس پر حد قائم کر دیتے ہیں پھر ہم نے کہا کہ ایسی سزا سوچیں جسے ہم معزز اور کمزور دونوں پر قائم کر سکیں چنانچہ ہم منہ کالا کرنے اور کوڑے لگانے پر متفق ہو گئے اور سنگساری کی سزا کو ترک کر دیا پس رسول اللہ صلی اللہ علیہ و آلہ و سلم نے فرمایا کہ اے اللہ بیشک میں پہلا شخص ہوں جس نے آپ کے حکم کو زندہ کیا جبکہ لوگوں نے اسے ضائع کر دیا تھا پھر آپ صلی اللہ علیہ و آلہ و سلم نے رجم کا حکم دیا تو اسے رجم کر دیا گیا پس اللہ نے یہ آیت نازل کی، (يٰٓاَيُّھَا الرَّسُوْلُ لَا يَحْزُنْكَ الَّذِيْنَ يُسَارِعُوْنَ فِي الْكُفْرِ) 5۔ المائدہ:41)، اور اللہ تعالیٰ کے قول (اِنْ اُوْتِيْتُمْ هٰذَا فَخُذُوْهُ وَاِنْ لَّمْ تُؤْتَوْهُ فَاحْذَرُوْا ) 5۔ المائدہ:41)۔ اور اللہ کے قول، ، وَمَنْ لَمْ يَحْکُمْ بِمَا أَنْزَلَ اللَّهُ فَأُولَئِکَ هُمْ الْکَافِرُونَ یہودیوں کے بارے میں نازل ہوئی۔ اور اللہ کے قول (ۭوَمَنْ لَّمْ يَحْكُمْ بِمَآ اَنْزَلَ اللّٰهُ فَاُولٰۗىِٕكَ هُمُ الْكٰفِرُوْنَ ) 5۔ المائدہ:44) ۔ فاسقون تک۔ فرمایا کہ یہ سب کفار (یہودیوں) کے بارے میں ہیں۔

احمد بن سعید ہمدانی، ابن وہب، ہشام سعد، زید بن اسلم، حضرت ابن عمر رضی اللہ تعالیٰ عنہ سے روایت ہے کہ چند یہودی آئے اور رسول اللہ صلی اللہ علیہ و آلہ و سلم کو بلا کر قف (ایک جگہ ہے مدینہ منورہ میں) میں لے گئے آپ صلی اللہ علیہ و آلہ و سلم ان کے پاس ان کے مدرسے میں آئے تو انہوں نے کہا اے ابو القاسم بیشک ہم میں سے ایک شخص نے زنا کیا ہے ایک عورت کے ساتھ پس آپ صلی اللہ علیہ و آلہ و سلم کے درمیان تصفیہ کر دیجئے پھر انہوں نے رسول اللہ صلی اللہ علیہ و آلہ و سلم کے لیے ایک تکیہ لا کر رکھ دیا آپ صلی اللہ علیہ و آلہ و سلم اس پر ٹیک لگا کر بیٹھ گئے پھر آپ نے فرمایا کہ تورات میرے پاس لاؤ چنانچہ وہ لائی گئی تو آپ نے تکیہ اپنے نیچے سے نکال لیا اور اس پر تورات کو رکھ دیا اور فرمایا کہ میں تجھ پر اور تجھے نازل کر نے والی ذات اللہ پر ایمان لایا پھر فرمایا اپنے سب سے بڑے عالم کو بلاؤ تو ایک نوجوان کو لایا گیا پھر راوی نے مالک عن نافع کی حدیث کی طرح رجم کا قصہ بیان کیا۔

محمد بن یحیی، عبدالرزاق، معمر ابن شہاب زہری اور محمد بن مسلم دونوں کہتے ہیں کہ میں نے قبیلہ مزینہ کے ایک شخص سے جو ان لوگوں میں سے تھا جو علم کو حاصل کرتے ہیں پھر زہری محمد بن مسلم متفق ہیں کہتے ہیں کہ ہم دونوں حضرت سعید بن مسیب کے پاس تھے تو انہوں نے حضرت ابو ہریرہ رضی اللہ تعالیٰ عنہ کے واسطے سے ہم سے حدیث بیان کی یہودیوں میں سے ایک مرد و عورت نے زنا کر لیا تو ان میں سے بعض بعض سے کہا کہ اس کو ہمارے ساتھ اس نبی کے پاس بھیجو اس لیے کہ وہ نبی صلی اللہ علیہ و آلہ و سلم ہے جو تخفیف کرنے کے ساتھ بھیجا گیا اگر وہ رجم کے علاوہ کوئی فتویٰ دیتا ہے تو ہم اسے قبول کریں گے اور اس سے اللہ کے نزدیک دلیل بھی پکڑ لیں گے ہم کہیں گے کہ یہ آپ کے انبیاء میں سے ایک نبی کا فتویٰ ہے راوی کہتے ہیں کہ پھر نبی کریم صلی اللہ علیہ و آلہ و سلم کے پاس آئے آپ مسجد میں بیٹھے ہوئے تھے اپنے صحابہ کے ساتھ انہوں نے کہا کہ اے ابو القاسم ایک مرد و عورت جنہوں نے زنا کیا ہے ان کے بارے میں کیا رائے ہے؟ آپ نے ان سے کوئی بات نہیں کی یہاں تک کہ ان کے یہود کے مدرسہ میں آئے اور دروازہ پر کھڑے ہو گئے اور فرمایا کہ میں اللہ کی قسم دیتا ہوں جس نے تورات موسیٰ پر نازل فرمائی تم لوگ تورات میں شادی شدہ کی کیا سزا پاتے ہو وہ کہنے لگے کہ اس کا منہ کالا کیا جاتا ہے اور اسے گدھے پر سوار کر کے پھرایا جاتا ہے اور کوڑے لگائے جاتے ہیں تجبیبہ کہتے ہیں کہ کہ دونوں زانی مرد عورت کو گدھے پر سوار کر کے ایک دوسرے کی طرف پشت کر دی جائے اور انہیں پھرایا جائے ۔ راوی کہتے ہیں کہ ایک نوجوان ان میں سے خاموش رہا جب رسول اللہ صلی اللہ علیہ و آلہ و سلم نے اسے دیکھا تو وہ کہنے لگا کہ جب آپ نے ہمیں قسم دی تو میں بتلاتا ہوں کہ) ہم تورات میں شادی شدہ زنا کرنے والے کی رجم سزا پاتے ہیں نبی صلی اللہ علیہ و آلہ و سلم نے فرمایا کہ پھر پہلی مرتبہ تم نے کب اللہ کے حکم کو چھوڑا؟ نوجوان نے کہا کہ ہمارے بادشاہوں میں سے ایک بادشاہ کے کسی قربت دار نے زنا کیا تو اس سے رجم کو مؤخر کر دیا گیا پھر عام لوگوں کے خاندان میں سے کسی نے زنا کیا تو بادشاہ نے اس کو سنگسار کرنے کا ارادہ کیا لیکن اس کی قوم اس کے پیچھے حائل ہو گئی اور کہا کہ ہمارا ساتھی سنگسار نہیں کیا جائے گا یہاں تک کہ تم اپنے ساتھی کو لاؤ اور اسے رجم کرو۔ چنانچہ پھر سب لوگ آپس میں اس (منہ کالا کرنے والی سزا) پر متفق ہو گئے تو رسول اللہ صلی اللہ علیہ و آلہ و سلم نے فرمایا کہ بیشک میں تورات کے مطابق فیصلہ کروں گا چنانچہ رجم کا حکم دیا گیا اور رجم کیا گیا۔ زہری کہتے ہیں کہ ہمیں یہ بات پہنچی ہے کہ یہ آیت یہود کے بارے میں نازل ہوئی۔(اِنَّآ اَنْزَلْنَا التَّوْرٰىةَ فِيْهَا هُدًى وَّنُوْرٌ) 5۔ المائدہ:44)۔ بیشک ہم نے تورات کو نازل کیا اس میں ہدایت بھی ہے اور روشنی بھی۔ اس کے مطابق وہ (انبیاء) فیصلے کرتے ہیں جنہوں نے اللہ کے حکم کے سامنے سر جھکا دیا اور رسول اللہ صلی اللہ علیہ و آلہ و سلم بھی انہیں میں سے ہیں۔

عبدالعزیز بن یحیی، ابن سلمہ، محمد بن اسحاق، زہری، سعید بن مسیب، حضرت ابو ہریرہ رضی اللہ تعالیٰ عنہ سے روایت ہے کہ یہودیوں کے ایک مرد و عورت نے زنا کیا جبکہ دونوں شادی شدہ تھے جب رسول اللہ صلی اللہ علیہ و آلہ و سلم مدینہ طیبہ تشریف لائے اور رجم کی سزا یہود کے ہاں تورات میں لکھی ہوئی تھی تو انہوں نے اس کو چھوڑ دیا تھا اور گدھے پر سوار کرانے کی سزا کو اختیار کر لیا تھا کہ تیل پلائی ہوئی رسی سے سو مرتبہ مارا جاتا اور گدھے پر سوار کرایا جاتا اور اس کا چہرہ گدھے کی شرمگاہ کی طرف کر دیا جاتا پس یہود کے راہب علماء جمع ہوئے اور ایک دوسری جماعت کو رسول اللہ صلی اللہ علیہ و آلہ و سلم کے پاس بھیجا اور کہا کہ ان سے زنا کی حد کے بارے میں پوچھو آگے پوری حدیث بیان کی ہے اس میں بھی فرمایا کہ یہودی چونکہ آپ کے دین والوں میں سے نہیں تھے کہ ان کے درمیان فیصلہ کرتے تو آپ کو اختیار دیا گیا فیصلہ کرنے نہ کرنے کا ۔ اگر وہ آپ صلی اللہ علیہ و آلہ و سلم کے پاس آئیں تو آپ صلی اللہ علیہ و آلہ و سلم ان کے درمیان فیصلہ کریں یا ان سے منہ پھیر لیں۔

یحیی بن موسی بلخی، ابو اسامہ، مجاہد، عامر، حضرت جابر رضی اللہ تعالیٰ عنہ بن عبداللہ فرماتے ہیں کہ یہودی اپنے میں سے ایک عورت اور مرد کو لائے تو ان سے آپ نے فرمایا کہ تم اپنے میں سے سب سے زیادہ عالم لوگو میں سے دو کو لاؤ۔ تو وہ صوریا کے دونوں بیٹوں کو لے آئے رسول اللہ صلی اللہ علیہ و آلہ و سلم نے انہیں قسم دے کر پوچھا کہ تم تورات میں ان دونوں کے معاملہ کو کیسا پاتے ہو؟ وہ دونوں کہنے لگے کہ ہم تورات میں تو یہ پاتے ہیں کہ جب چار آدمی گواہی دے دیں کہ انہوں نے اس آدمی کے ذکر (آلہ تناسل) کو اس عورت کی شرمگاہ کے اندر دیکھا ہے جس طرح کہ سلائی سرمہ دانی میں۔ تو اس وقت دونوں کو سنگسار کیا جائے گا۔ نبی صلی اللہ علیہ و آلہ و سلم نے فرمایا پھر تم دونوں کو کس بات نے روکے رکھا کہ انہیں رجم کیا جائے وہ دونوں کہنے لگے کہ ہماری سلطنت تو ختم ہو چکی ہے تو ہم نے انہیں قتل کرنے کو ناپسند سمجھا پھر رسول اللہ صلی اللہ علیہ و آلہ و سلم نے گواہوں کو بلایا تو چار گواہ وہ لے کر آئے پس انہوں نے گواہی دی کہ انہوں نے اس آدمی کے عضو تناسل کو اس عورت کی شرمگاہ میں دیکھا ہے تو رسول اللہ صلی اللہ علیہ و آلہ و سلم نے اس کو سنگسار کرنے کا حکم دیا۔

وہب بن بقیہ، ہشیم، مغیرہ، ابراہیم، شعبی سے اسی کے مثل حدیث مروی ہے رسول اللہ صلی اللہ علیہ و آلہ و سلم سے اس میں انہوں نے اس کا ذکر نہیں کیا کہ آپ نے گواہوں کو بلایا اور انہوں نے گواہی دی۔

وہب بن بقیہ، ہشیم، ابن شبرمہ شعبی سے اسی کے مثل حدیث مروی ہے۔

محارم سے زنا کرنے کا بیان

مسدد، خالد بن عبد اللہ، مطرف، ابو جہم، حضرت براء بن عازب کہتے ہیں کہ میرے کچھ اونٹ گم ہو گئے تھے اور میں انہیں ڈھونڈتا پھر رہا تھا کہ اچانک سامنے سے کچھ سوار یا شہسوار جھنڈا لیے آئے تو دیہاتی لوگ (میری حفاظت کی غرض سے) میرے اردگرد گھومنے لگے رسول اللہ صلی اللہ علیہ و آلہ و سلم کے نزدیک میرے مرتبہ کی وجہ سے پھر وہ سوار ایک گنبد نما مکان پہ آئے اور اس میں سے ایک آدمی کو نکال کر اس کی گردن مار دی میں نے ان سے اس کے بارے میں سوال کیا تو انہوں نے بتلایا کہ اس آدمی (مقتول) نے اپنے باپ کی بیوی سے نکاح کر لیا تھا۔

عمر بن قسیط رقعی، عبید اللہ بن عمر، زید بن ابو انیسہ، عدی بن ثابت، یز ید بن حضرت براء بن عازب رضی اللہ تعالیٰ عنہ سے روایت ہے وہ فرماتے ہیں کہ میں اپنے چچا سے اس حال میں ملا کہ ان کے پاس جھنڈا تھا تو میں نے کہا کہ آپ کا کہاں کا ارادہ ہے؟ انہوں نے کہا کہ مجھے رسول اللہ صلی اللہ علیہ و آلہ و سلم نے بھیجا ہے ایک آدمی کی طرف جس نے اپنی ماں (باپ کی بیوی) سے نکاح کر لیا تو آپ صلی اللہ علیہ و آلہ و سلم نے مجھے حکم دیا کہ اس کی گردن ماردوں اور اس کا مال ضبط کر لوں۔

مرد اپنی بیوی کی باندی سے زنا کرے تو کیا حکم ہے؟

موسی بن اسماعیل، ابان، قتادہ، خالد بن عرفطہ، حبیب بن سالم کہتے ہیں کہ ایک شخص نے جسے عبدالرحمن بن حنین کہا جاتا تھا اپنی بیوی کی باندی سے جماع کر لیا تو اسے حضرت نعمان بن بشیر کے سامنے پیش کیا گیا وہ اس وقت کوفہ کے امیر تھے انہوں نے فرمایا کہ رسول اللہ صلی اللہ علیہ و آلہ و سلم کے فیصلہ کے مطابق فیصلہ کروں گا اگر تیری بیوی نے اس باندی کو تیرے لیے حلال کیا تھا تو تجھے سو کوڑے ماروں گا اور اگر اس نے اسے تیرے لیے حلال نہیں کیا تجھے پتھروں سے رجم کروں گا تو انہوں نے اسے پایا کہ اس کی بیوی نے باندی کو اس کے لیے حلال کر دیا تھا تو نعمان رضی اللہ تعالیٰ عنہ نے اسے کوڑے مارے قتادہ رضی اللہ تعالیٰ عنہ کہتے ہیں کہ میں نے اس بارے میں حبیب بن سالم کو لکھا تو انہوں نے میری طرف سے یہ حدیث بیان کی۔

محمد بن بشار، محمد بن جعفر، شعبہ، ابو بشر، خالد بن عرفطہ، حبیب بن سالم حضرت نعمان بن بشیر نبی کریم صلی اللہ علیہ و آلہ و سلم سے روایت کرتے ہیں کہ اس شخص کے بارے میں جو اپنی بیوی کی باندی سے جماع کر لے، فرمایا کہ اگر اس کی بیوی نے اس باندی کو اس کیلئے حلال کیا تھا تو سو کوڑے۔ اگر حلال نہیں کیا تھا تو اس کو رجم کروں گا۔

احمد بن صالح، عبدالرزاق، معمر، قتادہ، حسن، قبیصہ بن حریث، حضرت سلمہ بن محبق سے روایت ہے کہ نبی صلی اللہ علیہ و آلہ و سلم نے ایک مرد کے بارے میں جس نے اپنی بیوی کی لونڈی سے بدکاری کی تھی فیصلہ فرمایا کہ اگر اس نے زنا بالجبر کیا ہے تو وہ لونڈی آزاد ہے اور مرد کو ویسی ہی لونڈی مالکہ اپنی بیوی کو دینا ہو گی اور اگر لونڈی کی رضا و رغبت سے بدکاری ہوئی تو وہ اسی کی ہو جائے گی اور زانی کے لیے مالکہ کو اس جیسی ایک لونڈی دینا ضروری ہو گا امام ابو داؤد فرماتے ہیں کہ اس حدیث کو یونس بن عبید نے اور عمرو بن دینار نے، منصور بن ذاذان نے اور سلام نے حسن سے روایت کیا ہے اس معنی میں یونس اور منصور نے قبیصہ بن حریث کا ذکر نہیں کیا۔

علی بن حسین، عبدالاعلی، سعید، قتادہ، حسن، سلمہ بن محبق اس سند سے بھی سابقہ اس فرق کے ساتھ منقول ہے کہ نبی صلی اللہ علیہ و آلہ و سلم نے فرمایا کہ اگر لونڈی نے اپنی خوشی سے بدکاری کی تو وہ زانی کی ملک میں آ جائے گی اور زانی کے مال میں سے اس جیسی لونڈی (یا اس کی قیمت) مالکہ کو ملے گی۔

قوم لوط کا عمل کرنے والے کی سزا

عبد اللہ بن محمد بن علی نفیلی عبدالعزیز بن محمد، عمرو بن ابو عمر، عکرمہ، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جس شخص کو تم قوم لوط کا عمل کرتے ہوئے دیکھو تو فاعل و مفعول دونوں کو قتل کر ڈالو۔ امام ابو داؤد فرماتے ہیں کہ اس حدیث کو سلیمان بن بلال نے عمرو بن ابی عمرو سے اسی طرح روایت کیا ہے اور عباد بن منصور نے عکرمہ عن ابن عباس سے مرفوعاً روایت کیا ہے اور ابن جریج نے ابراہیم عن داؤد بن الحصین عن عکرمہ عن ابن عباس رضی اللہ تعالیٰ عنہ سے مرفوعاً روایت کیا ہے۔

اسحاق بن ابراہیم بن راہویہ، عبدالرزاق ابن جریح ابن حثیم، سعید بن جبیر، مجاہد، ابن عباس رضی اللہ تعالیٰ عنہ سے روایت کرتے ہیں کہ کنوارا مرد اگر لواطت کرتے ہوئے پکڑا جائے تو فرمایا کہ اسے رجم کیا جائے گا۔

جو جانور سے بدکاری کرے

عبد اللہ بن محمد نفیلی، عبدالعزیز بن محمد، عمرو بن ابو عمرو، عکرمہ، حضرت ابن عباس رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جو شخص جانور سے بدکاری کرے تو اسے قتل کر دو اور جانور کو بھی اس کے ساتھ قتل کر دو۔ راوی کہتے ہیں کہ میں نے ابن عباس رضی اللہ تعالیٰ عنہ سے کہا کہ جانور کا کیا قصور ہے؟ فرمایا کہ میرا خیال تو یہ ہے کہ حضور اکرم صلی اللہ علیہ و آلہ و سلم نے شاید اس وجہ سے قتل کا حکم فرمایا کہ ممکن ہے کہ آپ صلی اللہ علیہ و آلہ و سلم اس کا گوشت کھانے کو برا سمجھتے ہوں اور اس کے ساتھ ایسا عمل کیا جا چکا ہو

احمد بن یونس، عاصم، ابو رزین، ابن عباس فرماتے ہیں کہ جو شخص کسی جانور سے بدکاری کرے اس پر حد نہیں ہے۔ امام ابو داؤد فرماتے ہیں کہ عطاء بن ابی رباح نے بھی ایسا ہی کہا ہے جبکہ حکم کہتے ہیں کہ میری رائے یہ ہے کہ اسے کوڑے لگائے جائیں لیکن حد کے کوڑوں کی تعداد تک نہ پہنچیں۔ حسن بصری نے فرمایا کہ جانور سے بدکاری کرنے والا بمنزلہ زانی کے ہے۔ امام ابو داؤد فرماتے ہیں کہ عاصم کی حدیث (مذکورہ بالا) عمرو بن ابی عمرو کی حدیث (مذکورہ) کی تضعیف کر رہی ہے (کیونکہ اس میں قتل کرنے کا حکم ہے جبکہ اس میں یہ ہے کہ اس پر حد نہیں ہے)

عثمان بن ابو شیبہ، طلق بن غنان، عبدالسلام بن حفص، ابو حازم، حضرت سہل بن سعید رضی اللہ تعالیٰ عنہ سے روایت ہے کہ حضور اکرم صلی اللہ علیہ و آلہ و سلم کے پاس ایک شخص حاضر ہوا اور آپ کے پاس اقرار کیا کہ اس نے فلاں عورت سے زنا کیا ہے اور اس کا نام بھی لیا۔ نبی کریم صلی اللہ علیہ و آلہ و سلم نے عورت کے پاس کسی کو بھیجا اور اس سے اس بارے میں سوال کیا تو اس نے انکار کیا اس بات سے کہ اس نے زنا کیا ہے۔ پس نبی صلی اللہ علیہ و آلہ و سلم نے مرد کو حد کے طور پر کوڑے لگائے اور عورت کو چھوڑ دیا۔

محمد بن یحیی بن فارس، موسیٰ بن ہارون بردی، ہشام بن یوسف، قاسم بن فیاض انباری، خلاد بن عبدالرحمن، ابن مسیب، حضرت ابن عباس رضی اللہ تعالیٰ عنہ سے روایت ہے کہ ایک شخص بنی بکر بن لیث کا حضور اکرم صلی اللہ علیہ و آلہ و سلم کی خدمت میں حاضر ہوا اور اس نے چار مرتبہ اقرار کیا کہ اس نے فلاں عورت کے ساتھ زنا کیا ہے تو آپ نے اسے سو کوڑے مارے کہ کنوارہ تھا پھر آپ نے اس عورت پر گواہی طلب کی تو عورت نے کہا کہ خدا کی قسم یہ جھوٹا ہے یا رسول اللہ صلی اللہ علیہ و آلہ و سلم۔ تو حضور اکرم صلی اللہ علیہ و آلہ و سلم نے مرد کو حد قذف (جھوٹی تہمت کی حد) لگائی (80 کوڑے)۔

کوئی شخص کسی عورت سے جماع کے علاوہ سارے کام کرے پھر گرفتاری سے قبل توبہ کر لے

مسدد بن مسرہد، ابو حوص، سماک، ابراہیم، علقمہ، اسود، حضرت عبداللہ بن مسعود رضی اللہ تعالیٰ عنہ فرماتے ہیں کہ ایک آدمی نبی اکرم صلی اللہ علیہ و آلہ و سلم کے پاس حاضر ہوا اور کہنے لگا کہ بیشک میں مدینہ طیبہ کے ایک کنارہ پر ایک عورت سے ملا اور اس سے سوائے جماع کے سب کام کیا پس میں کھڑا ہوں آپ مجھے جو چاہیں سزا دیں۔ یہ سن کر حضرت عمر رضی اللہ تعالیٰ عنہ نے فرمایا کہ بیشک اللہ نے تیری ستر پوشی کی کاش کہ تو خود اپنے آپ کی ستر پوشی کر لیتا۔ رسول اللہ صلی اللہ علیہ و آلہ و سلم نے اسے کوئی جواب نہیں دیا یہاں تک کہ وہ واپس چلا گیا تو نبی صلی اللہ علیہ و آلہ و سلم نے اس کے پیچھے آدمی بھیجا اور اسے بلا کر اس پر قرآن کی آیت تلاوت فرمائی۔(وَاَقِمِ الصَّلٰوةَ طَرَفَيِ النَّهَارِ وَزُلَفًا مِّنَ الَّيْلِ  ۭ اِنَّ الْحَسَنٰتِ يُذْهِبْنَ السَّـيِّاٰتِ) 11۔ہود:114) . پس ایک آدمی نے کہا کہ یا رسول اللہ صلی اللہ علیہ و آلہ و سلم یہ بات اسی آدمی کے ساتھ خاص ہے یا تمام لوگوں کو عام ہے فرمایا کہ بلکہ تمام کی تمام انسانیت کے لیے ہے۔

غیر شادی شدہ لونڈی اگر زنا کرے تو کیا حکم ہے؟

عبد اللہ بن مسلمہ، مالک، ابن شہاب، عبید اللہ بن عبداللہ بن عتبہ، حضرت ابو ہریرہ رضی اللہ تعالیٰ عنہ اور حضرت زید بن خالد الجہنی رضی اللہ تعالیٰ عنہ سے روایت ہے کہ نبی صلی اللہ علیہ و آلہ و سلم سے اس باندی کے بارے میں سوال کیا گیا جو غیر شادی شدہ ہو اور زنا کرے؟ تو آپ نے فرمایا کہ اگر وہ زنا کرے تو اسے کوڑے لگاؤ پھر اگر زنا کرے تو کوڑے لگاؤ پھر اگر زنا کرے تو اسے کوڑے لگاؤ پھر اگر چوتھی مرتبہ بھی زنا کرے تو اسے فروخت کرو خواہ ایک رسی کے عوض ہی کیوں نہ ہو۔ ابن شہاب کہتے ہیں کہ مجھے نہیں معلوم کہ آپ نے فروخت کرنے کا حکم تیسری بار دیا یا چوتھی مرتبہ میں۔ اور ضفیر رسی کو کہتے ہیں۔

مسدد، یحیی، عبید اللہ، سعید بن ابو سعید مقبری، ابو ہریرہ سے روایت کرتے ہیں کہ نبی صلی اللہ علیہ و آلہ و سلم نے فرمایا کہ جب تم میں سے کوئی کسی کی باندی زنا کرے تو اس پر حد لگانی چاہیے اور اسے صرف عیب لگا کر نہ چھوڑا جائے اور تین مرتبہ کرنے تک حد لگائی جائے۔ پھر اگر چوتھی مرتبہ بھی وہ زنا کاری کا اعادہ کرے تو اسے چاہیے کہ اسے کوڑے لگائے یا اسے ایک رسی یا بالوں کی رسی ہی کے عوض فروخت کر ڈالے۔

ابن نفیل، محمد بن سلمہ، ، محمد بن اسحاق، سعید بن ابو سعید مقبری، ، حضرت ابو ہریرہ رضی اللہ تعالیٰ عنہ سے روایت ہے کہ حضور صلی اللہ علیہ و آلہ و سلم سے یہی حدیث ہے اس میں یہ ہے کہ آپ نے فرمایا کہ ہر مرتبہ اسے مارے کتاب اللہ کے مطابق اور اس پر صرف ڈانٹ ڈپٹ نہ کرے اور چوتھی مرتبہ فرمایا کہ اگر دوبارہ وہ زنا کرے تو کتاب اللہ کے مطابق اسے مارے پھر اسے فروخت کر دے خواہ بالوں کی ایک رسی ہی کے عوض۔

مریض پر حد جاری کرنے کا بیان

احمد بن سعید ہمدانی، ابن وہب، یونس، ابن شہاب، ابو امامہ بن سہل رضی اللہ تعالیٰ عنہ بن حنیف سے روایت ہے کہ انہیں رسول اللہ صلی اللہ علیہ و آلہ و سلم کے بعض انصاری صحابہ نے بتلایا کہ ان میں سے ایک آدمی بیمار ہو گیا یہاں تک کہ کمزوری سے اس کے اوپر سے گوشت ختم ہو گیا اور اس کی ہڈی پر صرف کھال رہ گئی اس حالت میں کسی کی ایک لونڈی اس کے پاس گئی تو اس کو دیکھ کر اس کو خواہش ہوئی اور اس نے اس لونڈی سے جماع کر لیا پس جب اس کی قوم کے افراد اس کی عیادت کے لیے گئے تو اس نے انہیں اس کے بارے میں بتلایا اور کہا کہ رسول اللہ صلی اللہ علیہ و آلہ و سلم سے میرے لیے فتویٰ پوچھو اس کے متعلق۔ ان لوگوں نے رسول اللہ صلی اللہ علیہ و آلہ و سلم سے اس کا ذکر کیا اور کہا کہ ہم نے لوگوں میں سے کسی کو اتنا کمزور نہیں دیکھا اس شخص کی طرح جو اس کے اوپر کمزوری ہے اگر ہم اس کو آپ کے پاس اٹھا کر لائیں تو اس کی ہڈی الگ الگ ہو جائے اور اس کی ہڈیوں پر کھال کے علاوہ کچھ نہیں پس رسول اللہ صلی اللہ علیہ و آلہ و سلم نے حکم دیا کہ اس کے لیے سو ٹہنیاں لے کر ان سب سے اسے مارا جائے ایک مرتبہ۔

محمد بن کثیر، اسرائیل، عبدالاعلی، ابو جمیلہ، حضرت علی رضی اللہ تعالیٰ عنہ سے روایت ہے کہ اہل بیت رسول میں سے کسی کی لونڈی نے بدکاری کی تو نبی صلی اللہ علیہ و آلہ و سلم نے فرمایا کہ اے علی جاؤ اور اس پر حد جاری کرو حضرت علی گئے تو دیکھا کہ اس کا خون بہہ رہا ہے آپ رضی اللہ تعالیٰ عنہ واپس آ گئے تو حضور اکرم صلی اللہ علیہ و آلہ و سلم نے پوچھا کہ کیا علی تم حد لگا کر فارغ ہو چکے ہو؟میں نے کہا کہ نہیں میں اس کے پاس پہنچا تو اس کا خون بہہ رہا تھا تو آپ نے فرمایا کہ اس کا خون منقطع ہونے تک چھوڑ دو۔ پھر اس پر حد جاری کرنا اور اپنے ماتحتوں پر حد قائم کیا کرو۔ امام ابو داؤد فرماتے ہیں کہ ابو الاحوص نے عبدالاعلی سے اسی طرح روایت کیا ہے اور شعبہ نے عبدالاعلی سے روایت کیا ہے اور اس میں یہ ہے کہ حضور اکرم صلی اللہ علیہ و آلہ و سلم نے فرمایا کہ اسے مت مارو یہاں تک کہ وضع حمل ہو جائے لیکن پہلی روایت زیادہ صحیح ہے۔

جھوٹی تہمت لگانے والے کی حد کا بیان

قتیبہ بن سعید ثقفی، مالک بن عبدالواحد سمومی، ابن ابو عدیل، محمد بن اسحاق، عبداللہ بن ابو بکر، عمرہ، حضرت عائشہ رضی اللہ تعالیٰ عنہ فرماتی ہیں کہ جب قرآن کریم میں میرے عفیف ہونے کی آیات نازل ہوئیں تو رسول اللہ صلی اللہ علیہ و آلہ و سلم منبر پر کھڑے ہوئے اور اس واقعہ کا تذکرہ کیا اور قرآن کریم کی تلاوت فرمائی جب آپ منبر سے نیچے اترے تو دو مردوں اور ایک عورت کو حد قذف لگانے کا حکم دیا۔ چنانچہ انہیں حد لگائی گئی۔ (80 کوڑے)۔

نفیلی، محمد بن سلمہ، محمد بن اسحاق، عائشہ نے حضرت عائشہ رضی اللہ تعالیٰ عنہ کا ذکر کیے بغیر روایت کیا ہے کہ حضور اکرم صلی اللہ علیہ و آلہ و سلم نے دو مردوں اور ایک عورت کے بارے میں جنہوں نے (حضرت عائشہ رضی اللہ تعالیٰ عنہ پر تہمت لگائی تھی) فحاشی کی (اور) گفتگو کی تھی اس بارے میں کہ وہ دو مرد حضرت حسان بن ثابت رضی اللہ تعالیٰ عنہ اور مسطح بن اثاثہ رضی اللہ تعالیٰ عنہ تھے۔ نفیلی کہتے ہیں کہ لوگوں کا یہ کہنا کہ وہ عورت حمنہ رضی اللہ تعالیٰ عنہ بنت حجش تھیں۔

شراب پینے کی حد کا بیان

حسن بن علی، محمد بن مثنی، ابو عاصم، ابن جریح، محمد بن علی بن ابو رکانہ، عکرمہ، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے شراب کی کوئی حد مقرر نہیں فرمائی۔ اور ابن عباس رضی اللہ تعالیٰ عنہ نے فرمایا کہ آدمی نے شراب پی تو اسے نشہ ہو گیا اور وہ لڑکھڑاتا ہوا ایک پہاڑی درے میں مل گیا تو اسے لے کر رسول اللہ صلی اللہ علیہ و آلہ و سلم کے پاس چلے راستہ میں جب حضرت ابن عباس رضی اللہ تعالیٰ عنہ کے مکان کے مقابل سے گزرے تو وہ بھاگ کھڑا ہوا اور حضرت ابن عباس رضی اللہ تعالیٰ عنہ کے مکان میں گھس کر ان سے لپٹ گیا پھر اس واقعہ کا تذکرہ رسول اللہ صلی اللہ علیہ و آلہ و سلم سے کیا گیا تو آپ ہنس پڑے اور فرمایا کہ اس نے ایسا کیوں کیا تھا؟ اور اس کے بارے میں کوئی حکم ارشاد نہیں فرمایا۔ امام ابو داؤد رضی اللہ تعالیٰ عنہ فرماتے ہیں کہ یہ حسن بن علی رضی اللہ تعالیٰ عنہ کی حدیث ایسی ہے کہ اس میں اہل مدینہ منفرد ہیں۔

قتیبہ بن سعید ابو ضمرہ، یزید بن ہاد، ، محمد بن ابراہیم، ابو سلمہ، حضرت ابو ہریرہ رضی اللہ تعالیٰ عنہ سے روایت ہے کہ نبی صلی اللہ علیہ و آلہ و سلم کے پاس ایک آدمی لایا گیا جس نے شراب پی ہوئی تھی آپ نے فرمایا کہ اسے مارو حضرت ابو ہریرہ رضی اللہ تعالیٰ عنہ فرماتے ہیں کہ پس ہم میں سے کچھ لوگ تو اپنے ہاتھ سے مار رہے تھے اور کچھ اپنے جوتوں سے مار رہے تھے جب فارغ ہوئے تو بعض لوگوں نے کہا کہ اللہ تجھے رسوا کرے تو رسول اللہ صلی اللہ علیہ و آلہ و سلم نے فرمایا کہ اس طرح مت کہو شیطان کو اس پر مدد نہ دو (کیونکہ شیطان مسلمان کی رسوائی سے خوش ہوتا ہے)۔

محمد بن داؤد بن ابو ناجیہ سکندرانی، ابن وہب، یحیی بن ایوب، حیوة بن شریح، ابن لہیعہ، ابابن الہاد سے ان کی سند کے ساتھ اسی معنی کی حدیث منقول ہے اس میں یہ ہے کہ مارنے کے بعد حضور اکرم صلی اللہ علیہ و آلہ و سلم نے اپنے صحابہ سے فرمایا کہ اسے ڈانٹ ڈپٹ کرو تو لوگ اس کی طرف متوجہ ہوئے اور وہ کہنے لگے کہ تو اللہ سے نہیں خوف کرتا اور تجھے رسول اللہ صلی اللہ علیہ و آلہ و سلم سے شرم نہیں آتی پھر اسے چھوڑ دیا۔ اس کے آخر میں فرمایا کہ لیکن یہ کہو اللہ اس کی مغفرت فرمائے اے اللہ اس پر رحم فرمائیے بعض راویوں نے کچھ اس طرح کا اضافہ کیا ہے۔

مسلم بن ابراہیم، ہشام، مسدد، یحیی، ہشام معنی، قتادہ، حضرت انس بن مالک رضی اللہ تعالیٰ عنہ سے روایت ہے کہ نبی صلی اللہ علیہ و آلہ و سلم نے شراب کی حد میں درخت کی شاخ سے اور جوتے سے کوڑے لگائے اور حضرت ابو بکر رضی اللہ تعالیٰ عنہ نے چالیس کوڑے لگائے پھر جب حضرت عمر رضی اللہ تعالیٰ عنہ کو خلیفہ بنایا گیا تو انہوں نے لوگوں کو بلایا اور ان سے کہا کہ بیشک لوگ دیہاتوں سے اور مسدد نے اپنی روایت میں کہا کہ گاؤں اور دیہاتوں سے بہت نزدیک ہو گئے ہیں پس شراب پینے کی حد کے بارے میں تمہاری کیا رائے ہے؟ تو حضرت عبدالرحمن بن عوف نے ان سے فرمایا کہ ہمارا خیال تو یہ ہے کہ آپ شراب کی ہلکی سے ہلکی سزا مقرر کریں تو حضرت عمر رضی اللہ تعالیٰ عنہ نے شراب پینے میں 80 کوڑے مقرر فرمائے۔ امام ابو داؤد فرماتے ہیں کہ اس حدیث کو ابن ابی عروبہ نے قتادہ سے روایت کیا ہے حضور اکرم صلی اللہ علیہ و آلہ و سلم نے دو لکڑیوں سے چالیس کوڑے مارے اور شعبہ نے قتادہ سے روایت کیا ہے کہ حضور اکرم صلی اللہ علیہ و آلہ و سلم نے دو لکڑیوں سے چالیس کے لگ بھگ مارے۔

مسدد بن مسرعہ، موسیٰ بن اسماعیل معنی، عبدالعزیز بن مختار، عبداللہ بن داناج، حصین بن منذر الرقاشی جو ساسان کے باپ ہیں کہتے ہیں کہ میں حضرت عثمان بن عفان رضی اللہ تعالیٰ عنہ کے پاس موجود تھا کہ ولید بن عقبہ کو لایا گیا اور حمران نے (جو حضرت عثمان کے آزاد کردہ غلام تھے) اور ایک دوسرے شخص نے اس پر گواہی دی (شراب پینے کے بارے میں) ایک نے تو گواہی یہ دی کہ اس نے ولید کو شراب پیتے ہوئے دیکھا ہے اور دوسرے نے گواہی دی کہ میں نے اسے دیکھا کہ وہ شراب سے قے کر رہا تھا تو حضرت عثمان نے فرمایا کہ اس نے قے نہیں کی شراب سے یہاں تک کہ اس نے اسے پیا ہے۔ اور حضرت علی رضی اللہ تعالیٰ عنہ نے فرمایا کہ اس پر حد قائم کیجیے حضرت علی رضی اللہ تعالیٰ عنہ نے حضرت حسن رضی اللہ تعالیٰ عنہ کو حد لگانے کو کہا تھا تو انہوں نے فرمایا کہ جس نے خلافت کا مزہ اٹھایا ہے اس کی شدت کا بار بھی وہی اٹھائے۔ پھر حضرت علی رضی اللہ تعالیٰ عنہ نے حضرت عبداللہ بن جعفر کو حکم دیا کہ اس پر حد قائم کرو تو انہوں نے کوڑا لیا اور اسے مارنا شروع کر دیا حضرت علی گنتے رہے جب چالیس پر پہنچے تو فرمایا کہ بس تجھے یہ کافی ہیں رسول اللہ صلی اللہ علیہ و آلہ و سلم نے چالیس کوڑے لگائے۔ راوی کہتے ہیں کہ میرا خیال ہے یہ بھی فرمایا کہ حضرت ابو بکر نے بھی چالیس مارے اور حضرت عمر رضی اللہ تعالیٰ عنہ نے اسی مارے اور ہر ایک ان میں سے سنت ہی ہے لیکن یہ زیادہ پسندیدہ ہے کہ چالیس کوڑے لگانا میرے نزدیک۔

مسدد، یحیی، ابو عربہ، داناج، حصین بن منذر، حضرت علی رضی اللہ تعالیٰ عنہ سے روایت ہے کہ انہوں نے فرمایا کہ رسول اللہ صلی اللہ علیہ و آلہ و سلم نے اور حضرت ابو بکر رضی اللہ تعالیٰ عنہ نے شراب کی حد چالیس کوڑے مارے اور حضرت عمر رضی اللہ تعالیٰ عنہ نے انہیں اسی تک پورا کیا اور سب طریقے سنت ہیں۔ امام ابو داؤد فرماتے ہیں کہ اصمعی نے حضرت حسن رضی اللہ تعالیٰ عنہ کے قول وَلِّ حَارَّهَا مَنْ تَوَلَّيْ قَارَّهَا وَلِّ شَدِيدَهَا مَنْ تَوَلَّی هَيِّنَهَا۔ کے معنی یہ ہیں کہ جس نے خلافت کی سہولیات اٹھائی ہیں وہی اس کی سختیاں بھی برداشت کرے۔


پے درپے شراب پینے والا کا حکم

موسی بن اسماعیل، ابان، عاصم، ابو صالح، ذکوان، حضرت معاویہ رضی اللہ تعالیٰ عنہ بن ابی سفیان سے روایت ہے کہ رسول اکرم صلی اللہ علیہ و آلہ و سلم نے فرمایا کہ جب لوگ شراب پئیں تو انہیں کوڑے مارو پھر اگر وہ دوبارہ پئیں تو پھر کوڑے مارو، پھر اگر پئیں تو کوڑے مارو پھر اگر پئیں تو انہیں قتل کر ڈالو۔

موسی بن اسماعیل، حماد، حمید بن یزید، نافع، حضرت عبداللہ بن عمر رسول اللہ صلی اللہ علیہ و آلہ و سلم سے یہی حدیث روایت کرتے ہیں راوی کہتے ہیں کہ میرا خیال یہ ہے کہ آپ نے پانچویں مرتبہ میں فرمایا کہ اگر پئے تو اسے قتل کر دو۔ امام ابو داؤد فرماتے ہیں کہ ابو غطیف کی حدیث میں بھی اسی طرح پانچویں مرتبہ قتل کرنے کا حکم ہے۔

نصر بن عاص انطاکی، یزید بن ہارون واسطی، ابن ابو زئب، حارث بن عبدالرحمن، ابو سلمہ، حضرت ابو ہریرہ رضی اللہ تعالیٰ عنہ رسول اللہ صلی اللہ علیہ و آلہ و سلم سے نقل کرتے ہیں کہ آپ نے فرمایا کہ جب کوئی شخص (شراب پی کر) نشہ میں آ جائے تو اسے کوڑے مارو پھر اگر وہ دوبارہ نشہ میں آ جائے تو کوڑے مارو پھر اگر وہ دوبارہ نشہ کر لے تو کوڑے مارو پھر اگر چوتھی مرتبہ بھی اعادہ کرے تو اسے قتل کر دو۔ امام ابو داؤد فرماتے ہیں کہ اسی طرح عمر بن ابی سلمہ اپنے والد سے اور وہ حضرت ابو ہریرہ رضی اللہ تعالیٰ عنہ سے اور وہ حضور اکرم صلی اللہ علیہ و آلہ و سلم سے نقل کرتے ہیں کہ آپ نے فرمایا کہ جب کوئی شراب پئے تو اسے کوڑے مارو اگر چوتھی مرتبہ تک اعادہ کرے تو اسے قتل کر دو۔ اور اسی طرح سہیل عن ابی صالح عن ابی ہریرہ رضی اللہ تعالیٰ عنہ عن النبی صلی اللہ علیہ و آلہ و سلم کی حدیث میں بھی ہے کہ اگر چوتھی مرتبہ پئیں تو انہیں قتل کر دو۔ اور سی طرح ابی نعیم عن ابن عمر عن النبی صلی اللہ علیہ و آلہ و سلم والی حدیث میں ہے اور اسی طرح عبداللہ بن عمرو عن النبی صلی اللہ علیہ و آلہ و سلم والی حدیث میں ہے کہ آپ نے فرمایا کہ اگر تیسری مرتبہ یا چوتھی مرتبہ اعادہ کرے تو اسے قتل کر دو۔

احمد بن عبدالضبی، سفیان، زہری، حضرت قبیصہ رضی اللہ تعالیٰ عنہ بن ذویب سے روایت ہے کہ نبی کریم صلی اللہ علیہ و آلہ و سلم نے فرمایا کہ جو شراب پئے تو اسے کوڑے مارو اگر وہ اعادہ کرے تو کوڑے مارو پھر اگر تیسری مرتبہ یا چوتھی مرتبہ اعادہ کرے تو اسے قتل کر دو، چنانچہ ایک شخص جس نے شراب پی تھی لایا گیا تو آپ نے اسے کوڑے مارے پھر اسے دوبارہ تیسری مرتبہ لایا گیا تو اسے کوڑے مارے پھر اسے چوتھی مرتبہ لایا گیا تو اسے پھر کوڑے مارے اور حکم قتل کو اٹھا لیا گیا کہ وہ رخصت تھی سفیان کہتے ہیں زہری نے یہ حدیث بیان کی تو ان کے پاس منصور بن معتمر اور مخول بن راشد بھی تھے تو ابن شہاب و زہری نے ان دونوں سے کہا کہ تم دونوں اہل عراق کے پاس اس حدیث کو لے کر جانے والوں میں ہو جاؤ۔

اسماعیل بن موسیٰ فزاری، شریک، ابو حصین، حضرت عمیر بن سعید، حضرت علی رضی اللہ تعالیٰ عنہ سے روایت کرتے ہیں انہوں نے فرمایا میں دیت نہیں دوں گا یا فرمایا کہ میں دیت نہیں دیتا اس شخص کی جس پر حد قائم کروں (اور وہ مر جائے سوائے شراب پینے والے کی۔ کہ اس کی دیت دوں گا۔ کیونکہ رسول اللہ صلی اللہ علیہ و آلہ و سلم نے شراب کی حد میں کوئی طریقہ متعین نہیں فرمایا وہ تو جو حد ہم لگاتے ہیں کوڑوں کی) ہم نے آپس میں کہہ سن کر مقرر کر لی۔

سلیمان بن داؤد مہری، ابن وہب، اسامہ بن زید، ابن شہاب، حضرت عبدالرحمن رضی اللہ تعالیٰ عنہ بن ابی ازہر فرماتے ہیں کہ میں رسول اللہ صلی اللہ علیہ و آلہ و سلم کو ابھی دیکھ رہا ہوں کہ آپ نے اپنے کجاوہ میں تھے اور حضرت خالد بن ولید کے کجاوہ کو تلاش کر رہے تھے اور ابھی اسی طرح تھے کہ اس اثناء میں ایک شخص جس نے شراب پی تھی لایا گیا تو آپ نے لوگوں سے فرمایا کہ اسے مارو پس لوگوں میں سے کچھ تو ایسے تھے جو جوتوں سے مار رہے تھے، اور کچھ ان میں لکڑی سے مار رہے تھے اور کچھ ان میں سے گیلی ٹہنی سے مار رہے تھے ابن وہب کہتے ہیں کہ المیتحنہ۔ (تازہ ٹہنی کو کہتے ہی) پھر رسول اللہ صلی اللہ علیہ و آلہ و سلم نے زمین سے مٹی اٹھائی اور اسے شراب کے منہ پر مار دیا۔

ابن سرح، عبدالرحمن بن عبدالحمید، عقیل، ابن شہاب، حضرت عبدالرحمن بن الازہر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم کے پاس غزوہ حنین میں ایک شرابی لایا گیا آپ نے ایک مٹھی خاک اس کے چہرے پر ڈال دی پھر اپنے صحابہ کو فرمایا تو انہوں نے اپنے جوتوں سے اسے مارا اور جوتوں کے علاوہ ان کے ہاتھوں میں کچھ نہیں تھا یہاں تک کہ نبی کریم صلی اللہ علیہ و آلہ و سلم نے ان سے فرمایا کہ ہاتھ اٹھا لو تو انہوں نے ہاتھ اٹھا لیے جب رسول اللہ صلی اللہ علیہ و آلہ و سلم کی وفات ہو گئی تو حضرت ابو بکر رضی اللہ تعالیٰ عنہ نے شراب کی حد چالیس کوڑے لگائے پھر حضرت عمر رضی اللہ تعالیٰ عنہ کے دور خلافت کے ابتدائی ایام میں انہوں نے 80 کوڑے لگائے پھر حضرت عثمان رضی اللہ تعالیٰ عنہ نے دونوں حدوں پر عمل کرتے ہوئے چالیس کوڑے اور 80 کوڑے مارے پھر حضرت معاویہ رضی اللہ تعالیٰ عنہ نے اسی کوڑے مقرر کیے۔

مسجد میں حد جاری کرنے کا بیان

ہشام بن عمار، صدقہ ابن خالد، شعیثی، زفر بن ویثمہ، حضرت حکیم بن حزام فرماتے ہیں کہ نبی کریم صلی اللہ علیہ و آلہ و سلم نے منع فرمایا کہ اس بات سے کہ مسجد کے اندر قصاص لیا جائے اور اس سے مسجد کے اشعار گائے جائیں اور مسجد میں حدود قائم کی جائیں۔

حد میں چہرہ پر مارنے کا بیان

ابو کامل، ابو عوانہ، عمر ابن ابو سلمہ، ، حضرت ابو ہریرہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ جب تم کسی کو مارے بطور حد کے یا بطور تادیب تو چہرہ پر مارنے سے بچے۔

تعزیر کا بیان

قتیبہ بن سعید، لیث، یزید بن ابو حبیب، بکیربن عبداللہ بن اشج، سلیمان بن یسار، عبدالرحمن بن جابر بن عبد اللہ، ابو بردہ سے روایت ہے کہ نبی کریم صلی اللہ علیہ و آلہ و سلم فرمایا کرتے تھے کہ اللہ تعالیٰ کی حدود میں سے کسی حد کے علاوہ بطور تادیب کسی کو دس کوڑوں سے زیادہ کوڑے نہ مارے جائیں۔

احمد بن صالح، ابن وہب، عمرو، بکیربن اشج، سلیمان بن یسار، عبدالرحمن بن جابر، ابو بردہ انصاری سے یہی حدیث مروی ہے۔


دیت کا بیان

جان کے بدلہ جان

محمد بن علاء، عبد اللہ، ابن موسی، علی بن صالح، سماک بن حرب، حضرت عکرمہ رضی اللہ تعالیٰ عنہ حضرت ابن عباس رضی اللہ تعالیٰ عنہ سے روایت کرتے ہیں کہ انہوں نے فرمایا کہ (یہودیوں کے) دو قبیلے بنو قریظہ اور بنو نضیر تھے۔ بنو نضیر، قریظہ سے زیادہ معزز تھے۔ پس جب بنو قریظہ کا کوئی آدمی بنو نضیر کے کسی آدمی کو قتل کر دیتا تو وہ اس کا بدلہ میں قتل کیا جاتا اور جب بنو نضیر کا کوئی آدمی بنو قریظہ کے کسی آدمی کو قتل کر دیتا تو وہ فدیہ دے دیتا سو وسق کھجور۔ جب رسول اللہ صلی اللہ علیہ و آلہ و سلم کو نبی بنا کر مبعوث کیا گیا تو اس وقت بنو نضیر کے کسی آدمی نے بنو قریظہ کے ایک آدمی کو قتل کر دیا تھا بنو قریظہ کے لوگوں نے کہا کہ قاتل کو ہمارے حوالہ کرو ہم اسے قتل کریں گے بنو نضیر نے کہا کہ ہمارے اور تمہارے درمیان نبی صلی اللہ علیہ و آلہ و سلم فیصلہ کریں گے وہ سب کے سب رسول اللہ صلی اللہ علیہ و آلہ و سلم کے پاس آئے تو یہ آیت مبارکہ نازل ہوئی۔ (ۭوَاِنْ حَكَمْتَ فَاحْكُمْ بَيْنَهُمْ بِالْقِسْطِ  ) 5۔ المائدہ:42)  کہ جب آپ فیصلہ کریں تو ان کے درمیان انصاف سے فیصلہ کریں۔ اور انصاف یہ ہے کہ جان کے بدلہ جان ماری جائے پھر اس کے بعد یہ آیت نازل ہوئی، (اَفَحُكْمَ الْجَاهِلِيَّةِ يَبْغُوْنَ) 5۔ المائدہ:5)   کیا یہ جاہلیت کے حکم کو پسند کرتے ہیں۔

باپ یا بھائی کے جرم میں بیٹے کو یا بھائی کو نہیں پکڑا جائے گا

احمد بن یونس، عبید اللہ ابن ایاد، ایاد، حضرت ابو رمثہ رضی اللہ تعالیٰ عنہ فرماتے ہیں کہ میں اپنے والد کے ساتھ رسول اللہ صلی اللہ علیہ و آلہ و سلم کی طرف چلا پھر رسول اکرم صلی اللہ علیہ و آلہ و سلم نے میرے والد سے فرمایا یہ تیرا بیٹا ہے؟ انہوں نے کہا رب کی کعبہ قسم میرا ہی ہے آپ نے فرمایا کہ کیا واقعی؟ انہوں نے کہا کہ میں گواہی دیتا ہوں کہ پس رسول اللہ صلی اللہ علیہ و آلہ و سلم ہنس دیئے میرے والد سے میری مشابہت کو دیکھتے ہوئے اور میرے والد کی قسم پر کہ یہ میرا بیٹا ہے پھر آپ نے فرمایا کہ خبردار نہ تو اس کے گناہ پر اور نہ وہ تیرے گناہ پر پکڑا جائے گا اور رسول اللہ صلی اللہ علیہ و آلہ و سلم نے یہ آیت پڑھی۔ (وَلَا تَزِرُ وَازِرَةٌ وِّزْرَ اُخْرٰى) 35۔فاطر:18) کہ کوئی انسان کسی دوسرے کے گناہ کا بوجھ نہیں اٹھائے گا۔

حاکم اگر صاحب حق کو خون معاف کرنے کا حکم دے تو کیا ہے؟

موسی بن اسماعیل، حماد، محمد بن اسحاق، حارث بن فضیل، سفیان بن ابو العوجاء، حضرت ابو شریح الخزاعی رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ جس شخص پر قتل یا کسی عضو کے کٹنے کی مصیبت آ پڑی تو اسے تین باتوں میں سے کسی ایک کا اختیار ہے ایک یہ کہ قصاص لے لے۔ دوسرے یہ کہ معاف کر دے۔ تیسرے یہ کہ دیت وصول کر لے۔ اور اگر وہ کوئی چوتھی بات اختیار کرنا چاہے ان تین کے علاوہ تو اس کے دونوں ہاتھ پکڑ لو۔ اور جو اس کے بعد حد سے تجاوز کرے تو اس کے واسطے دردناک عذاب ہے)۔

موسی بن اسماعیل، عبداللہ بن بکر بن عبداللہ مزنی، عطاء بن ابو میمونہ، حضرت انس بن مالک رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو نہیں دیکھا کہ کوئی قصاص کا مقدمہ آپ کے پاس آیا مگر یہ کہ آپ صلی اللہ علیہ و آلہ و سلم اس میں معافی کرنے کی ترغیب دیتے۔

عثمان بن ابو شیبہ، ابو معاویہ، اعمش، ابو صالح، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم کے زمانہ میں ایک آدمی قتل کر دیا گیا تو آپ نے اس کے قاتل کو مقتول کے ورثاء کے حوالے کر دیا قاتل کہنے لگا کہ یا رسول اللہ صلی اللہ علیہ و آلہ و سلم خدا کی قسم میں نے اس کے قتل کا ارادہ نہیں کیا تھا۔ تو رسول اللہ صلی اللہ علیہ و آلہ و سلم نے مقتول کے ورثاء سے فرمایا کہ دیکھو اگر یہ سچا ہے پھر تم نے اسے قتل کر دیا تو تم آگ میں داخل ہو گے۔ راوی کہتے ہیں کہ پس اس نے قاتل کا راستہ چھوڑ دیا۔ قاتل کے دونوں بازوں تسموں سے بندھے ہوئے تھے تو وہ اپنے تسموں کو گھسیٹتا ہوا نکلا لہذا اس کا نام، ، ذوالنسعة، ، تسمہ والا پڑ گیا۔

عبید اللہ بن عمر بن میسرہ حبشمی، یحیی بن سعید، عوف، حمزہ ابو عمرو عائذی علقمہ بن وائل، حضرت وائل بن حجر فرماتے ہیں کہ میں رسول اللہ صلی اللہ علیہ و آلہ و سلم کے پاس تھا کہ ایک قاتل آدمی جس کی گردن میں تسمہ پڑا ہوا تھا لایا گیا وائل فرماتے ہیں کہ پس مقتول کے وارث کو بلایا گیا اور فرمایا کہ تو اسے معاف کرتا ہے؟ اس نے کہا نہیں۔ آپ نے فرمایا کہ پھر تو دیت لینے کے لیے تیار ہے؟ اس نے کہا کہ نہیں فرمایا کیا تو اسے قتل کرے گا؟ کہا کہ ہاں فرمایا کہ پھر اسے لے جا جب وہ واپس جانے کے لیے مڑا تو آپ نے فرمایا کہ کیا تو معاف کرتا ہے؟ اس نے کہا نہیں پھر فرمایا کہ کیا تو دیت لیتا ہے؟ کہا کہ نہیں، فرمایا کیا تو قتل کرے گا کہا کہ ہاں۔ فرمایا کہ اچھا پھر اسے لے جا جب چوتھی مرتبہ بھی ایسا ہوا تو آپ نے فرمایا کہ دیکھ اگر تو اسے معاف کر دے تو یہ اپنے اور مقتول دونوں کا بوجھ اٹھالے گا۔ وائل کہتے ہیں کہ پھر اس نے معاف کر دیا میں نے اسے (قاتل کو دیکھا) کہ تسمہ گھسیٹتا جا رہا تھا۔

عبد اللہ بن عمر، یحیی بن سعید، جامع بن مطر، علقمہ بن وائل، وائل بن حجر سے اس سند سے اس معنی کی حدیث منقول ہے۔

محمد بن عوف طائی، عبدالقدوس بن حجاج، یزید بن عطاء واسطی، سماک، حضرت علقمہ رضی اللہ تعالیٰ عنہ بن وائل اپنے والد سے روایت کرتے ہیں کہ رسول اللہ صلی اللہ علیہ و آلہ و سلم کے پاس ایک آدمی ایک حبشی کو لایا اور کہا کہ اس نے میرے بھتیجے کو قتل کیا ہے نبی صلی اللہ علیہ و آلہ و سلم نے فرمایا کہ تو نے اسے کس طرح قتل کیا؟ اس نے کہا کہ میں نے اس کے سر پر کلہاڑی ماری اور میں اسے قتل نہیں کرنا چاہتا تھا۔ آپ نے کہا کیا تیرے پاس مال ہے کہ تو دیت ادا کر دے اس نے کہا کہ نہیں آپ نے فرمایا کہ تیرا کیا خیال ہے اگر میں تجھے چھوڑ دوں تو تو لوگوں سے مانگ کر دیت کی رقم جمع کر لے گا؟ کہا کہ نہیں آپ نے فرمایا کہ پھر تیرے مولی تیری دیت ادا کریں گے؟ اس نے کہا نہیں تو آپ نے وارث مقتول سے فرمایا کہ اسے پکڑ لو وہ اسے قتل کے لیے نکلا لے کر۔ تو رسول اللہ صلی اللہ علیہ و آلہ و سلم نے فرمایا کہ دیکھو اگر یہ اسے قتل کر دے گا تو یہ اسی کی مثل ہو جائے گا یعنی یہ بھی قاتل ہو جائے گا کیونکہ اس نے جو قتل کیا ہے وہ قتل خطاء ہے۔ حضور کی بات وارث مقتول تک پہنچ گئی جہاں اس نے آپ کے اس فرمان کو سنا تو اس نے کہا کہ یہ حاضر ہے آپ جو چاہیں حکم فرمائیں تو نبی کریم صلی اللہ علیہ و آلہ و سلم نے فرمایا کہ اسے چھوڑ دو تو یہ اپنا اور اپنے ساتھی (جسے قتل کیا ہے) کا گناہ اٹھا لے گا۔ اور اہل دوزخ میں سے ہو جائے گا اور وارث مقتول نے اسے چھوڑ دیا۔

موسی بن اسماعیل، حماد، محمد بن اسحاق، محمد بن جعفر بن زبیر، زیادہ بن ضمیرہ، وہب بن بیان، احمد بن سعید ہمدانی، ابن وہب، حضرت عروہ رضی اللہ تعالیٰ عنہ بن زبیر اور حضرت زبیر جو زیاد بن سعد بن ضمرہ السلمی کے باپ اور دادا تھے روایت کرتے ہیں کہ وہ دونوں رسول اللہ صلی اللہ علیہ و آلہ و سلم کے ساتھ غزوہ حنین میں شریک تھے وہ کہتے ہیں کہ محلم بن جثامہ نے اشجع قبیلہ کے ایک فرد کو ابتدائے اسلام میں قتل کر دیا اور وہ پہلی دیت ہے جس کے بارے میں رسول اللہ صلی اللہ علیہ و آلہ و سلم نے فرمایا کہ پس عینیہ نے گفتگو کی اشجعی کے قتل کے بارے میں کیونکہ وہ قبیلہ غطفان سے تعلق رکھتے تھے اور اقرع بن حابس نے محلم کی طرف سے گفتگو کی کیونکہ وہ خندف سے تعلق رکھتے تھے پس گفتگو میں آوازیں بلند ہو گئیں جھگڑا اور شور شرابہ شروع ہو گیا تو رسول اللہ صلی اللہ علیہ و آلہ و سلم نے فرمایا کہ اے عینیہ تم دیت قبول نہیں کرتے تو عینیہ نے کہا نہیں خدا کی قسم یہاں تک کہ میں اس کی عورتوں کو بھی وہی تکلیف نہ پہنچاؤں جو اس نے میری عورتوں کو پہنچائی ہے راوی کہتے ہیں کہ پھر آوازیں بلند ہو گئی اور جھگڑا شور شرابہ شروع ہو گیا تو رسول اللہ صلی اللہ علیہ و آلہ و سلم نے فرمایا کہ اے عینیہ۔ کیا تم دیت وصول نہیں کرتے؟ تو عینیہ نے پھر اسی طرح کہا تو ایک آدمی کھڑا ہو گیا جسے مکتیل کہا جاتا تھا اس کے اوپر اسلحہ تھا اور ہاتھ میں ڈھال تھی اس نے کہا یا رسول اللہ صلی اللہ علیہ و آلہ و سلم بیشک میں محلم کے قتل کی ابتدائے اسلام میں سوائے اس کے کوئی مثال نہیں پاتا کہ جیسے کچھ بکریاں پانی کے گھاٹ پر آئیں تو اس میں سے پہلی کو تیر مار دیا تو پچھلی سب بکریاں بھاگ گئیں آج ایک طریقہ قائم کریں اور کل اسے بدل دیں تو رسول اللہ صلی اللہ علیہ و آلہ و سلم نے فرمایا کہ پچاس اونٹ فی الفور اور پچاس اس وقت جب ہم مدینہ واپس لوٹیں اور یہ واقعہ نبی صلی اللہ علیہ و آلہ و سلم کے بعض سفروں میں پیش آیا۔ محلم ایک دراز قامت، گندمی رنگت والا انسان تھا اور وہ لوگوں کے ایک کنارے کو بیٹھا ہوا تھا پس لوگ مسلسل بیٹھے رہے یہاں تک کہ وہ نکلا اور رسول اللہ صلی اللہ علیہ و آلہ و سلم کے سامنے آ کر بیٹھ گیا اور اس کی آنکھیں مسلسل بہہ رہی تھیں اس نے کہا یا رسول اللہ صلی اللہ علیہ و آلہ و سلم میں نے جو کام کیا اس کی اطلاع آپ کو پہنچ گئی اور بیشک میں اللہ تعالیٰ سے توبہ کرتا ہوں پس آپ میرے واسطے اللہ سے مغفرت کی دعا کیجئے یا رسول اللہ صلی اللہ علیہ و آلہ و سلم تو رسول اللہ صلی اللہ علیہ و آلہ و سلم نے فرمایا کہ کیا تو نے اسے ابتدائے اسلام میں اپنے اسلحہ سے قتل کر دیا؟ اے اللہ محلم کی مغفرت نہ فرمائیے بلند آواز سے آپ نے فرمایا۔ ابو سلمہ نے اپنی روایت میں یہ اضافہ بھی کیا کہ محلم کھڑا ہوا اور وہ اپنے آنسو اپنی چادر کے کنارے سے پونچھتا جاتا تھا ابن اسحاق کہتے ہیں اس کی قوم کا خیال تھا کہ رسول اللہ صلی اللہ علیہ و آلہ و سلم نے اس کے بعد اس کی مغفرت کی دعا فرمائی۔

قتل عمد میں وارث مقتول دیت لے سکتا ہے

مسدد بن مسرہد، یحیی بن سعید، ابن ابو ذئب، سعید بن ابو سعید، حضرت ابو شریح الکعبی رضی اللہ تعالیٰ عنہ فرماتے ہیں کہ رسول اکرم صلی اللہ علیہ و آلہ و سلم نے فرمایا کہ اے گروہ خزاعہ۔ کیا تم نے اس مقتول کو جو ہذیل قبیلہ کا تھا قتل کیا ہے اور بیشک میں اس کا عاقل ہوں (یعنی اس کی دیت میں دلواؤں گا) پس آج کے اس مقتول کے بارے میں میری گفتگو کے بعد جس کا بھی کوئی مقتول ہو تو اس کے ورثاء کو دو اختیار ہیں کہ وہ دیت لے لیں یا اسے قصاص میں قتل کر دیں۔

عباس بن ولید، ، اوزاعی، یحیی، احمد بن ابراہیم، ابو داؤد، حرب بن شداد یحیی بن ابو کثیر، ابو سلمہ بن عبدالرحمن حضرت ابو ہریرہ رضی اللہ تعالیٰ عنہ سے روایت ہے کہ جب مکہ مکرمہ فتح ہوا تو رسول اللہ صلی اللہ علیہ و آلہ و سلم کھڑے ہو گئے اور فرمایا کہ جس شخص کا کوئی آدمی قتل ہوا ہو تو اسے دو باتوں میں سے ایک کا اختیار ہے یا تو وہ دیت لے لے یا وہ قصاص لینا چاہے تو قصاص لے لے تو یہ سن کر ایک اہل یمن کا آدمی کھڑا ہوا اور اسے ابو شاہ کہا جاتا تھا اس نے کہا کہ یا رسول اللہ صلی اللہ علیہ و آلہ و سلم میرے لیے یہ بات لکھ دیں تاکہ میں اس کو اپنے قبیلے میں واپس جا کر انہیں بتلا سکوں) عباس بن ولید (جو راوی ہیں) نے اپنی حدیث میں کہا کہ ابو شاہ نے، ، اکْتُبْ لِي کہا تو رسول اللہ نے فرمایا کہ ابو شاہ کے لیے لکھ دو امام ابو داؤد فرماتے ہیں کہا کْتُبْ لِي سے مراد رسول اللہ صلی اللہ علیہ و آلہ و سلم کا خطبہ ہے۔

قاتل سے دیت لے کر پھر اسے قتل کر دیا تو کیا حکم ہے؟

موسی بن اسماعیل، حماد، مطر الورق، حسن، حضرت جابر بن عبداللہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ اس شخص کو معاف نہیں کروں گا جو دیت لینے کے بعد قاتل کو قتل کر دے۔

جو کسی کو زہر کھلائے یا پلائے اور وہ مر جائے تو کیا اس سے قصاص لیا جائے گا؟

یحیی بن حبیب بن عربی، طالب بن حارث، شعبہ، ہشام بن زید، حضرت انس بن مالک رضی اللہ تعالیٰ عنہ سے روایت ہے کہ ایک یہودیہ عورت رسول اللہ صلی اللہ علیہ و آلہ و سلم کے پاس ایک زہریلی بکری (کا گوشت) لے کر آئی آپ نے اس میں سے کھا لیا (جب زہر کا معلوم ہو گیا) تو اسے پکڑ کر رسول اللہ صلی اللہ علیہ و آلہ و سلم کے پاس لایا گیا تو آپ نے اس سے اس بارے میں پوچھا تو اس نے کہا کہ میں آپ کو قتل کرنا چاہتی تھی۔ آپ نے فرمایا کہ اللہ تجھے اس کام پر کبھی مسلط نہیں کریں گے یا فرمایا کہ میرے قتل پر مسلط نہیں کرے گا صحابہ نے عرض کیا یا رسول اللہ صلی اللہ علیہ و آلہ و سلم ہم اسے قتل نہ کریں؟ فرمایا کہ نہیں راوی کہتے ہیں کہ پس اس کے بعد میں ہمیشہ اس زہر کا اثر آپ کے مسوڑھوں میں دیکھا کرتا تھا۔

داؤد بن رشید، عباد بن عوام، ہارون بن عبد اللہ، سعید بن سلیمان، عباد، سفیان بن حسین، زہری، سعید، ابو سلمہ، ہارون، حضرت ابو ہریرہ رضی اللہ تعالیٰ عنہ سے روایت کہ ایک یہودیہ عورت حضور اکرم صلی اللہ علیہ و آلہ و سلم کے پاس زہریلی بکری کا گوشت بطور ہدیہ لائی تو آپ نے اس سے کوئی تعرض نہیں فرمایا امام ابو داؤد فرماتے ہیں کہ یہ یہودیہ جس نے رسول اللہ صلی اللہ علیہ و آلہ و سلم کو زہر دیا تھا مرحب مشہور یہودی سردار کی بہن تھی۔

سلیمان بن داؤد مہری، ابن وہب، یونس، ابن شہاب، حضرت جابر بن عبداللہ رضی اللہ تعالیٰ عنہ بیان کرتے ہیں کہ اہل خیبر کی ایک یہودی عورت نے بھنی ہوئی بکری میں زہر ملایا پھر اسے رسول اللہ صلی اللہ علیہ و آلہ و سلم کو ہدیہ کر دیا۔ نبی صلی اللہ علیہ و آلہ و سلم نے بکری کی دست کا گوشت لیا اور اس میں سے کھایا اور آپ کے ساتھ آپ کے صحابہ کی ایک جماعت نے بھی کھایا پس اچانک رسول اللہ صلی اللہ علیہ و آلہ و سلم نے ان سے فرمایا کہ اپنے ہاتھوں کو کھانے سے روک لو۔ اور رسول اللہ صلی اللہ علیہ و آلہ و سلم نے یہودیہ کو بلایا پھر اس سے کہا کہ کیا تو نے اس بکری میں زہر ملایا تھا اس نے کہا کہ آپ کو کس نے بتایا آپ نے فرمایا کہ مجھے میرے ہاتھ میں دست نے بتلایا۔ اس نے کہا کہ جی ہاں لیکن میں نے اس سے آپ کے قتل کا ارادہ نہیں کیا تھا وہ کہنے لگی کہ میں نے کہا کہ اگر آپ نبی صلی اللہ علیہ و آلہ و سلم ہیں تو یہ زہر آپ کو نقصان نہیں پہنچائے گا اور اگر آپ نبی نہیں ہیں تو ہم اس سے راحت حاصل کریں گے تو رسول اللہ صلی اللہ علیہ و آلہ و سلم نے اسے معاف کر دیا اور اسے سزا نہیں دی اور اس بکری کے کھانے کے بعد آپ کے بعض صحابہ انتقال کر گئے اور رسول اللہ صلی اللہ علیہ و آلہ و سلم نے اس بکری کے کھانے کی وجہ سے پچھنے لگوائے اور آپ کو ابو ہند نے سینگ اور چھری کے ذریعہ سے پچھنے لگائے اور ابو ہند بنی بیاضہ کا آزاد کردہ غلام تھا جو انصار کا ایک قبیلہ ہے۔

وہب بن بقیہ، خالد، محمد بن عمر، ابو سلمہ حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم کو ایک یہودیہ عورت نے خیبر میں ایک بھنی ہوئی بکری ہدیہ کی۔ جابر کی حدیث کی طرح ہی اس کو بیان کیا ہے آگے فرمایا کہ اس سے بشر بن البراء بن معرور الانصاری انتقال کر گئے آپ نے یہودیہ کو بلا بھیجا اور اس سے فرمایا کہ کس چیز نے تجھے اس کام کے کرنے پر آمادہ کیا؟جابر کی طرح ہی حدیث بیان کی۔ پھر رسول اللہ صلی اللہ علیہ و آلہ و سلم نے حکم دیا کہ تو اسے قتل کر دیا گیا انہوں نے پچھنے لگوانے کا ذکر نہیں کیا۔

جس نے اپنے غلام کو قتل کر دیا یا مثلہ کر دیا تو اس سے قصاص لیا جائے گا یا نہیں ؟

علی بن جعد، شعبہ، موسیٰ بن اسماعیل، حماد، قتادہ، حسن، سمرہ سے اس کے سند سے اسی کے مثل مروی ہے رسول اللہ صلی اللہ علیہ و آلہ و سلم نے فرمایا کہ جس شخص نے اپنے غلام کو قتل کیا تھا تو ہم اس قصاص میں قتل کر دیں گے اور جس نے اپنے غلام کو جدع کیا۔ (ناک کان، وغیرہ کاٹے) تو ہم بھی اسے جدع کریں گے۔

محمد بن مثنی، معاذ بن ہشام حضرت قتادہ رضی اللہ تعالیٰ عنہ سے اس کی سند سے اسی کے مثل مروی ہے کہ رسول اللہ صلی اللہ علیہ و آلہ و سلم نے فرمایا جس شخص نے اپنے غلام کو خصی کیا ہم بھی اسے خصی کریں گے پھر شعبہ کی حدیث ہی کے مثل بیان کیا۔ امام ابو داؤد فرماتے ہیں کہ اس حدیث کو ابو داؤد الطیالسی نے معاذ بن ہشام کی طرح ہی روایت کیا ہے۔

حسن بن علی، سعید بن عامر، ابو عروبہ، حضرت قتادہ رضی اللہ تعالیٰ عنہ سے شعبہ کی حدیث کی طرح ہی منقول ہے اس میں یہ بھی اضافہ ہے کہ حسن بن علی پھر اس حدیث کو بھول گئے اور کہنے لگے کہ آزاد آدمی کو غلام کے بدلہ میں قتل نہیں کیا جائے گا۔

مسلم بن ابراہیم، قتادہ، حسن اس سند سے سابقہ حدیث منقول ہے۔

محمد بن حسن بن تسنیم عتکی، محمد بن بکر، سوار، ابو حمزہ، حضرت عمرو بن شعیب اپنے والد سے اور وہ ان کے دادا سے روایت کرتے ہیں کہ رسول اللہ صلی اللہ علیہ و آلہ و سلم کے پاس ایک شخص چیختا چلاتا آیا کہ اس کی لونڈی تھی آپ نے فرمایا کہ تیرا برا ہو کیا ہوا تجھے؟ اس نے کہا کہ بہت برا ہوا اس نے اپنے مالک کی لونڈی کو دیکھ لیا تو اس نے مارے غیرت کے میرا عضو تناسل کاٹ دیا تو رسول اللہ صلی اللہ علیہ و آلہ و سلم نے فرمایا کہ اس آدمی کو میرے پاس لایا جائے چنانچہ اسے تلاش کیا گیا مگر وہ اسے پانے پر قادر نہ ہوئے تو رسول اللہ صلی اللہ علیہ و آلہ و سلم نے اس سے کہا کہ جا تو آزاد ہے اس نے کہا کہ یا رسول اللہ صلی اللہ علیہ و آلہ و سلم میرا مددگار کون ہو گا آپ نے فرمایا کہ ہر مسلمان پر تیری مدد کرنا ضروری ہے یا فرمایا کہ ہر مومن پر تیری مدد فرض ہے۔

قسامت کا بیان

عبید اللہ بن عمر بن میسرہ، محمد بن عبید معنی، حماد بن زید، یحیی بن سعید، بشیر بن یسار، حضرت سہل بن ابو حثمہ اور حضرت رافع بن خدیج سے روایت ہے کہ حضرت محیصہ بن مسعود اور حضرت عبداللہ بن سہل خیبر کی طرف چلے پس وہ کسی نخلستان میں جدا ہو گئے تو عبداللہ بن سہل کو قتل کر دیا گیا تو ان کے قبیلہ کے افراد نے یہودیوں پر تہمت لگائی ان کے بھائی عبدالرحمن بن سہل اور ان کے چچا زاد بھائی حویصہ بن مسعود اور محیصہ سب رسول اللہ صلی اللہ علیہ و آلہ و سلم کے پاس آئے اور عبدالرحمن بن سہل نے جو ان سب سے چھوٹے تھے اپنے بھائی کے بارے میں گفتگو کی تو رسول اللہ صلی اللہ علیہ و آلہ و سلم نے فرمایا کہ بڑے کو اس کی بڑائی کا حق دو۔ یا فرمایا کہ چاہیے کہ بڑے کلام کی ابتداء کرے۔ تو ان دونوں نے اپنے ساتھی عبداللہ بن سہیل کے بارے میں گفتگو کی تو رسول اکرم صلی اللہ علیہ و آلہ و سلم نے فرمایا کہ تم پچاس افراد یہود کے کسی آدمی پر جس کے بارے میں گمان ہو کہ اس نے قتل کیا ہے قسم کھائیں۔ پھر اپنا قیدی تمہارے حوالے کر دیں (یعنی قاتل) وہ کہنے لگے کہ ایسے معاملہ پر جسے ہم نے دیکھا نہیں کیسے قسم کھا لیں؟ تو آپ نے فرمایا کہ پھر یہود اپنے میں سے پچاس افراد سے قسمیں اٹھوائیں گے اور اپنے کو چھڑا لیں گے تم سے وہ کہنے لگے کہ یا رسول اللہ صلی اللہ علیہ و آلہ و سلم کہ وہ تو کافر قوم ہیں (ان کی قسموں کا کیسے اعتبار کر لیں) راوی کہتے ہیں کہ پھر رسول اللہ صلی اللہ علیہ و آلہ و سلم نے اپنی جانب سے انہیں فدیہ دیا۔ سہل کہتے ہیں کہ ایک دن میں ان کے اونٹوں کے باڑے میں داخل ہوا تو اونٹوں میں سے ایک اونٹنی نے مجھے اپنی ٹانگ ماردی۔ حماد نے بھی یہ اس جیسی روایت بیان کی ہے۔ امام ابو داؤد فرماتے ہیں کہ اس حدیث کو بشر بن المفضل اور مالک نے یحیی بن سعید سے روایت کیا ہے اس میں یہ ہے کہ نبی صلی اللہ علیہ و آلہ و سلم نے فرمایا کہ کیا تم پچاس قسمیں کھانے کے لیے تیار ہو اور تم اپنے ساتھی کے خون کے بارے میں یا اپنے قاتل کے مستحق ہو جاؤ گے (یعنی قصاص کے) بشرنے اپنی روایت میں دم کا ذکر نہیں کیا بلکہ بشر کے علاوہ دوسرے راویوں نے یحیی سے حماد کی طرح روایت کی ہے۔ ابن عینیہ نے یحیی سے اس کو روایت کیا ہے تو اپنے اس قول سے ابتداء کی کہ یہود پچاس قسمیں کھا کر تم سے اپنا آپ چھڑا لیں گے اور انہوں نے استحقاق کا ذکر نہیں کیا امام ابو داؤد فرماتے ہیں کہ یہ ابن عینیہ کا وہم ہے۔

احمد بن عمر بن سرح، ابن وہب مالک، ابی لیلی ابن عبداللہ بن عبدالرحمن بن سہل، حضرت سہل رضی اللہ تعالیٰ عنہ بن ابی حثمہ اور ان کی قوم کے بعض بڑے افراد سے روایت ہے کہ حضرت عبداللہ بن سہل اور محیصہ رضی اللہ تعالیٰ عنہ بن مسعود کسی پریشانی کی وجہ سے خیبر کی طرف نکلے تو محیصہ رضی اللہ تعالیٰ عنہ واپس آئے اور انہوں نے بتلایا کہ عبداللہ بن سہل کو قتل کر دیا گیا اور انہیں کسی گڑھے میں یا کسی چشمہ میں پھینک دیا گیا ہے اور پھر وہ یہودیوں کے پاس آئے اور ان سے کہا کہ تم نے ہی خدا کی قسم عبداللہ رضی اللہ تعالیٰ عنہ کو قتل کیا ہے وہ کہنے لگے کہ خدا کی قسم ہم نے اسے قتل نہیں کیا۔ وہ واپس اپنی قوم میں آ گئے اور ان سے اس سب کا تذکرہ کیا پھر وہ اور ان کے بھائی حویصہ رضی اللہ تعالیٰ عنہ جو ان سے بڑے تھے اور عبدالرحمن بن سہل حضور اکرم صلی اللہ علیہ و آلہ و سلم کے پاس آئے تو محیصہ نے بات شروع کی اور وہ خیبر میں تھے تو رسول اللہ صلی اللہ علیہ و آلہ و سلم نے فرمایا کہ بڑے کو بڑا رکھ۔ آپ عمر میں بڑا چاہتے تھے۔ تو حویصہ رضی اللہ تعالیٰ عنہ نے گفتگو کی پھر محیصہ نے گفتگو کی تو حضور اکرم صلی اللہ علیہ و آلہ و سلم نے فرمایا یا تو وہ دیت دیں تمہارے ساتھی کی اور یا یہ کہ ان سے اعلان جنگ کر دیا جائے پس رسول اللہ صلی اللہ علیہ و آلہ و سلم نے ان کو اس طرح لکھ دیا تو انہوں نے لکھا کہ خدا کی قسم ہم نے اسے قتل نہیں کیا تو رسول اللہ صلی اللہ علیہ و آلہ و سلم نے حویصہ، محیصہ اور عبدالرحمن سے فرمایا کہ کیا تم حلف اٹھاتے ہو؟ پھر تم اپنے ساتھی (عبد اللہ بن سہل) کے خون کے مستحق ہو جاؤ گے انہوں نے کہا کہ نہیں آپ نے فرمایا کہ پھر یہودی تمہارے لیے قسم اٹھائیں گے انہوں نے کہا کہ وہ تو مسلمان نہیں ہیں۔ پس رسول اللہ صلی اللہ علیہ و آلہ و سلم نے اپنی طرف سے انہیں دیت ادا کی۔ اور حضور اکرم صلی اللہ علیہ و آلہ و سلم نے ان کے پاس سو اونٹنیاں بھیجیں یہاں تک کہ ان کے گھروں میں داخل کر دی گئیں سہل کہتے ہیں کہ ان میں سے ایک سرخ اونٹنی نے مجھے لات مار دی تھی۔

محمود بن خالد، کثیر بن عبید، محمد بن صباح ابن سفیان، ولید، حضرت عمرو بن شعیب اپنے والد سے اور وہ ان کے دادا سے روایت کرتے ہیں کہ رسول اکرم صلی اللہ علیہ و آلہ و سلم نے قسامت کے ذریعہ ایک شخص کو جو بنی نضر بن مالک کا تھا حرة الرغا کے مقام پر قتل کیا راوی کہتے ہیں کہ قاتل اور مقتول دونوں انہی میں سے تھے۔ اور یہ محمود بن خالد کے الفاظ ہیں۔ بجرة کا لفظ صرف محمود نے کہا کہ لیہ البحرة کے کنارے پر۔

قسامت میں قصاص ترک کر دیا جائے گا

حسن بن محمد بن صباح زعفرانی، ابو نعیم، سعید عبید طائی، بشیر بن یسار کہتے ہیں کہ غالباً انصار کے ایک شخص جنہیں سہل بن ابی حثمہ کہا جاتا تھا انہیں بتلایا کہ ان کی قوم کے چند لوگ خیبر کی طرف چلے راستہ میں سب متفرق ہو گئے پھر انہوں نے اپنے میں سے ایک شخص کو مقتول پایا تو انہوں نے وہاں کے لوگوں سے کہا کہ تم نے ہمارے ساتھی کو قتل کیا ہے؟ انہوں نے کہا کہ ہم نے اسے قتل نہیں کیا اور نہ ہی ہم اس کے قاتلوں کو جانتے ہیں سہل بن ابی حثمہ کہتے ہیں کہ پس رسول اللہ صلی اللہ علیہ و آلہ و سلم کی طرف چلے۔ آپ نے ان سے فرمایا کہ تم گواہ لاؤ قاتل پر۔ انہوں نے کہا کہ ہمارے پاس تو گواہ نہیں ہے قاتل پر۔ آپ نے فرمایا کہ پھر یہود تمہارے لیے قسم اٹھائیں گے انہوں نے کہا کہ ہم یہودیوں کی قسموں پر راضی نہیں ہیں تو رسول اللہ صلی اللہ علیہ و آلہ و سلم نے اس بات کو ناپسند فرمایا کہ عبداللہ بن سہل کے خون کو باطل اور ضائع کر دیں تو آپ نے صدقہ کے اونٹوں میں سے سو اونٹ دے کران کی دیت ادا کر دی۔

حسن بن علی بن راشد، ہشیم، ابو حیان تیمی، عبادہ ابن رفاعہ، حضرت رافع بن خدیج فرماتے ہیں کہ ایک صبح کو ایک انصاری شخص خیبر میں مقتول پایا گیا تو اس کے اولیاء نبی کریم صلی اللہ علیہ و آلہ و سلم کے پاس چلے اور آپ سے اس کا تذکرہ کیا تو آپ نے فرمایا کہ تمہارے ساتھی کے قتل پر گواہی دیں انہوں نے کہا کہ یا رسول اللہ صلی اللہ علیہ و آلہ و سلم وہاں پر تو مسلمانوں میں سے کوئی ایک بھی موجود نہیں تھا اور بیشک وہ تو ہیں ہی یہودی اور وہ تو اس سے بھی زیادہ بڑے کام کی جرات کر لیتے ہیں نبی کریم صلی اللہ علیہ و آلہ و سلم نے ان سے فرمایا کہ پس یہود میں پچاس افراد منتخب کر کے ان سے قسم لو تو انہوں نے انکار کر دیا کہ یہود کی قسموں کا کیا اعتبار ہے) پس نبی صلی اللہ علیہ و آلہ و سلم نے ان کی دیت اپنی طرف سے ادا کی۔

عبدالعزیز بن یحیی حرانی، محمد، ابن سلمہ، محمد بن اسحاق، محمد بن ابراہیم، بن حارث، حضرت عبدالرحمن بن بجید فرماتے ہیں کہ سہل رضی اللہ تعالیٰ عنہ بن ابی حثمہ کو اس روایت میں خدا کی قسم وہم ہو گیا بات یہ ہے کہ رسول اللہ صلی اللہ علیہ و آلہ و سلم نے یہود کو لکھا بیشک تمہارے درمیان ایک مقتول پایا گیا لہذا تم اس کی دیت ادا کرو انہوں نے کہا کہ ہم پچاس مرتبہ اللہ کی قسم کھاتے ہیں ہم نے اسے قتل نہیں کیا اور نہ ہی اس کے قاتل کو جانتے ہیں پس رسول اللہ صلی اللہ علیہ و آلہ و سلم نے اپنی جانب سے ان کی دیت سو اونٹنیاں ادا کیں۔

حسن بن علی، عبدالرزاق، معمر، زہری، حضرت ابو سلمہ بن عبدالرحمن اور سلیمان بنی یسار انصار کے کچھ لوگوں سے بیان کرتے ہیں کہ نبی صلی اللہ علیہ و آلہ و سلم نے یہود سے فرمایا کہ انہی سے ابتداء کی کہ تم میں سے پچاس آدمی حلف اٹھائیں تو انہوں نے انکار کر دیا تو آپ نے انصار سے فرمایا کہ اپنا حق ثابت کرو انہوں نے کہا یا رسول اللہ صلی اللہ علیہ و آلہ و سلم ہم ایک پوشیدہ معاملہ پر قسم کھائیں؟ پس رسول اللہ صلی اللہ علیہ و آلہ و سلم نے یہودیوں پر دیت رکھی کیونکہ مقتول انہیں کے درمیان پایا گیا تھا۔

محمد بن کثیر، ہمام، قتادہ، حضرت انس رضی اللہ تعالیٰ عنہ سے روایت ہے کہ ایک لڑکی اس حالت میں پائی گئی کہ اس کا سر دو پتھروں کے درمیان کچل دیا گیا تھا (لیکن وہ ابھی زندہ تھی) اس سے پوچھا گیا کہ تیرے ساتھ یہ کس نے کیا؟ کیا فلاں نے؟ کیا فلاں نے؟ (یعنی اس سے نام لے کر پوچھا جاتا رہا کیونکہ وہ خود بولنے کی حالت میں نہیں تھی) یہاں تک کہ ایک یہودی کا نام لیا گیا تو اس نے اپنے سر سے اشارہ کیا (ہاں) چنانچہ اسے پکڑ لیا گیا تو اس نے اعتراف جرم کر لیا پس رسول اللہ صلی اللہ علیہ و آلہ و سلم نے حکم دیا کہ اس کا سر بھی اسی طرح کچل دیا جائے۔

احمد بن صالح، عبدالرزاق، معمر، ایوب، ابو قلابہ، حضرت انس رضی اللہ تعالیٰ عنہ سے روایت ہے کہ ایک یہودی نے ایک انصاری لڑکی کو اس کا زیور چھیننے کے لیے قتل کیا پھر اسے ایک گہرے کنویں میں ڈال دیا اور اس کے سر کو پتھروں سے کچل دیا اس یہودی کو گرفتار کر لیا گیا اور رسول اللہ صلی اللہ علیہ و آلہ و سلم کے پاس لایا گیا تو آپ نے اسے سنگسار کرنے کا حکم دیا یہاں تک کہ وہ مرجائے چنانچہ اسے رجم کر دیا گیا یہاں تک کہ وہ مر گیا۔ امام ابو داؤد فرماتے ہیں کہ ابن جریج نے بھی ایوب سے اس حدیث کو روایت کیا ہے۔

عثمان بن ابو شیبہ ابن ادریس، شعبہ، ہشام بن زید اپنے دادا سے روایت کرتے ہیں کہ ایک لڑکی زیور پہنے ہوئے تھی ایک یہودی نے اس کا سر کچل دیا پتھر سے رسول اللہ صلی اللہ علیہ و آلہ و سلم اس لڑکی کے پاس تشریف لے گئے تو اس میں ابھی زندگی کی کچھ رمق موجود تھی آپ نے اس سے فرمایا کہ تجھے کس نے قتل کیا ہے؟ کیا فلاں نے؟ اس نے اپنے سر کے اشارہ سے کہا کہ نہیں۔ آپ نے فرمایا کہ کس نے تجھے قتل کیا؟ کیا فلاں نے قتل کیا ہے؟ اس نے اپنے سر کے اشارہ سے کہا کہ نہیں آپ صلی اللہ علیہ و آلہ و سلم نے فرمایا کہ کیا تجھے فلاں نے قتل کیا ہے؟ اس نے سر کے اشارہ سے کہا کہ جی ہاں آپ صلی اللہ علیہ و آلہ و سلم نے اسے قتل کرنے کا حکم دیا چنانچہ اسے دو پتھروں کے درمیان کچل کر قتل کر دیا گیا۔

کافر کے بدلہ میں مسلمان کو قتل کرنے کا حکم

احمد بن حنبل، مسدد، یحیی بن سعید، سعید بن ابو عروبہ، قتادہ، حسن، قیس بن عباد کہتے ہیں کہ میں اور اشتر بن مالک حضرت علی کے پاس چلے گئے اور ان سے کہا کہ کیا رسول اللہ صلی اللہ علیہ و آلہ و سلم نے آپ سے کوئی بات خصوصیت سے کہی ہے کہ جو دوسروں سے عموماً نہ کہی ہو؟ فرمایا کہ نہیں مجھ سے کوئی خاص بات الگ بیان نہیں فرمائی سوائے اس کے جو کچھ میری اس کتاب میں ہے؟ مسدد کہتے ہیں کہ پھر حضرت علی رضی اللہ تعالیٰ عنہ نے اپنی کتاب نکالی۔ احمد بن حنبل نے فرمایا کہ اپنی تلوار کی نیام سے ایک کتاب نکالی تو اس میں لکھا تھا کہ مسلمان سارے اپنے خون کے بارے میں برابر ہیں اور اپنے غیر (کفار) کے معاملہ میں وہ ایک ہاتھ ہیں ان میں ادنی ان کے ذمہ میں کوشش کرے گا اور نہ ہی ذمی جب تک حالت عہد میں ہے اور جس نے کوئی نئی بات نکالی تو وہ اسی کے اوپر ہو گی اور جس نے کوئی نئی بات پیدا کی یا کسی بدعتی کو پناہ دی تو اس پر اللہ اور اس کے فرشتوں اور تمام لوگوں کی لعنت ہے۔

اعضاء کی دیت

مسدد، یحیی، ابن معاذ، ، نضر بن علی، یزید بن زریع، شعبہ، قتادہ، حضرت عکرمہ رضی اللہ تعالیٰ عنہ حضرت ابن عباس سے روایت ہے کہ حضور اکرم صلی اللہ علیہ و آلہ و سلم نے فرمایا یہ اور یہ برابر ہیں یعنی خنصر اور ابہام برابر ہیں۔

عباس عنبری، عبدالصمد بن عبدالوارث، شعبہ، قتادہ، عکرمہ، حضرت ابن عباس رضی اللہ تعالیٰ عنہ سے روایت ہے کہ نبی صلی اللہ علیہ و آلہ و سلم نے فرمایا کہ انگلیاں برابر ہیں اور دانت بھی برابر ہیں سامنے کے دانت اور ڈاڑھیں برابر ہیں اور دیت کے اعتبار سے اور یہ سب برابر ہیں ایک دانت کی دیت پانچ اونٹ ہے بشرطیکہ دانت صحیح ہوں۔ امام ابو داؤد فرماتے ہیں کہ نضر بن شمیل نے اس حدیث کو شعبہ سے عبدالصمد بن عبدالوارث کی مذکورہ بالا روایت کے معنی میں ہی بیان کیا ہے ابو داؤد فرماتے ہیں دارمی نے اس کونضر سے روایت کیا ہے۔

محمد بن حاتم بن بزیع، علی بن حسن، ابو حمزہ یزید نحوی، عکرمہ، ابن عباس رضی اللہ تعالیٰ عنہ سے مروی ہے کہ حضور اکرم صلی اللہ علیہ و آلہ و سلم نے فرمایا کہ دانت اور انگلیاں سب کی سب برابر ہیں۔

عبد اللہ بن عمر بن محمد بن ابان، ابو تمیلہ، حسین المعلم، یزید نحوی، عکرمہ، ابن عباس رضی اللہ تعالیٰ عنہ فرماتے ہیں کہ نبی صلی اللہ علیہ و آلہ و سلم نے دونوں ہاتھوں پیروں کی انگلیوں کو برابر قرار دیا ہے۔

ہدبہ بن خالد، ہمام، حسین المعلم حضرت عمرو بن شعیب اپنے والد سے اور وہ ان کے دادا سے روایت کرتے ہیں کہ نبی کریم صلی اللہ علیہ و آلہ و سلم نے فرمایا کہ اپنے خطبہ میں اور آپ صلی اللہ علیہ و آلہ و سلم اپنی پشت کو کعبہ مکرمہ سے ٹیک لگائے ہوئے تھے انگلیوں کے بارے میں فرمایا کہ دس دس اونٹ ہیں۔

زہیر بن حرب ابو خثیمہ، یزید بن ہارون، حسین المعلم، حضرت عمرو بن شعیب اپنے والد سے اور وہ اپنے دادا سے روایت کرتے ہیں کہ نبی کریم صلی اللہ علیہ و آلہ و سلم نے فرمایا کہ دانتوں کے بارے میں پانچ پانچ اونٹ ہیں امام ابو داؤد فرماتے ہیں کہ میں نے اپنی کتاب میں شیبان سے یہ روایت پائی لیکن میں نے ان سے نہیں سنی پھر ہمارے ایک ساتھی ابو بکر نے جو ثقہ ہیں شیبان سے روایت کیا ہے انہوں نے کہا کہ ہم سے محمد بن راشد نے بیان کیا کہ سلیمان بن موسیٰ سے انہوں نے عمرو بن شعیب سے ان کے والد نے اور انہوں نے ان کے داد اسے کہ نبی کریم صلی اللہ علیہ و آلہ و سلم قتل خطاء کی دیت گاؤں والوں پر چار سو دینار یا اس کے مساوی چاندی مقرر کرتے تھے اور اس کی قیمت اونٹوں کی قیمتوں کے اعتبار سے لگایا کرتے تھے اگر اونٹوں کی قیمت مہنگی ہو جاتی تو دیت کی قیمت بڑھا دیتے اور جب کمی اور ارزانی ہوتی تو اس کی قیمت میں سے کمی کر دیتے اور رسول اللہ صلی اللہ علیہ و آلہ و سلم کے زمانہ میں دیت کی قیمت چار سو دینار سے آٹھ سو دینار تک یا اس کے مساوی چاندی سے آٹھ ہزار درہم تک پہنچ گئی تھی راوی کہتے ہیں کہ اور رسول اللہ صلی اللہ علیہ و آلہ و سلم گایوں والوں پر دیت دو سو گائیں مقرر فرمائیں اور جس کی دیت بکریوں میں ہو تو دو ہزار بکریاں راوی کہتے ہیں کہ رسول اللہ صلی اللہ علیہ و آلہ و سلم نے فرمایا کہ دیت میراث ہے مقتول کے ورثاء کے درمیان ان کی قرابت داری کے اعتبار سے اور جو ان سے بچ جائے وہ عصبہ کو ملے گی راوی کہتے ہیں کہ رسول اللہ صلی اللہ علیہ و آلہ و سلم نے ناک کے بارے میں فیصلہ فرمایا کہ اگر پوری ناک کاٹ دی جائے تو کامل دیت ہو گی اور اگر ناک کا صرف اوپر کا اونچا حصہ کاٹ دیا جائے تو آدھی دیت پچاس اونٹ یا اس کے مساوی سونا چاندی یا سو گائیں یا ہزار بکریاں اور اگر ہاتھ کاٹ دیا جائے تو آدھی دیت لازم ہو گی اور پاؤں میں آدھی دیت ہو گی مامومہ میں ایک تہائی دیت اور جائفہ میں بھی اسی طرح انگلیوں میں سے ہر ایک انگلی میں دس اونٹ اور دانتوں میں سے ہردانت میں پانچ اونٹ ہوں گے اور نبی کریم صلی اللہ علیہ و آلہ و سلم نے فیصلہ فرمایا کہ عورت اگر جنایت کر لے تو اس کی دیت اس کے عصبات پر ہو گی وہ عصبات کہ جو وارث تو نہیں تھے کسی چیز کے لیکن جو اصل ذوی الفروض ورثاء سے بچتا تھا وہ انہیں مل جاتا تھا اور اگر وہ عورت خود مقتول ہو جائے تو اس کو ملنے والی دیت تمام ورثاء کے درمیان تقسیم ہو گی اور وہی اس کے قاتل کو قتل کریں گے اور رسول اللہ صلی اللہ علیہ و آلہ و سلم نے فرمایا کہ قاتل کو کچھ نہیں ملے گا اور اگر مقتول کا کوئی وارث بھی نہ ہو تو اس کا وارث لوگوں میں سے وہ شخص ہو گا جو اس کے سب سے زیادہ قریب ہے اور قرابت والا ہو اور قاتل ہرگز کسی بھی چیز کا وارث نہیں ہو گا محمد کہتے ہیں کہ یہ سب مجھ سے سلیمان بن موسیٰ نے مروان شعیب کے واسطہ سے اور انہوں نے اپنے والد سے اور انہوں نے ان کے دادا سے اور انہوں نے رسول اللہ صلی اللہ علیہ و آلہ و سلم سے بیان کیا۔

محمد بن یحیی بن فارس، محمد بن بکار بن بلال عاملی محمد ابن راشد، سلیمان ابن موسی، حضرت عمرو بن شعیب اپنے والد سے اور وہ ان کے دادا سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا کہ قتل شبہ عمد کی دیت مغلظ ہے (سخت ہے) قتل عمد کی طرح لیکن قتل شبہ کے قاتل کو مارا نہیں جائے گا راوی کہتے ہیں کہ خلیل نے محمد بن راشد سے یہ اضافہ ہم سے بیان کیا کہ شیطان لوگوں میں فساد ڈالتا ہے تو ان کے درمیان اندھا دھند قتل ہو جاتے ہیں بغیر کسی عداوت کے اور بغیر اسلحہ اٹھائے ہوئے۔

ابو کامل فضیل بن حسین، ابن خالد بن حارس، حسین، حضرت عمرو بن شعیب فرماتے ہیں کہ ان کے والد نے انہیں بتلایا حضرت عبداللہ بن عمرو کے واسطہ سے کہ حضور اکرم صلی اللہ علیہ و آلہ و سلم نے فرمایا کہ مواضح میں پانچ اونٹ ہیں۔

محمود بن خالد سلمی، مروان ابن محمد، ہیثم بن حمید، علاء بن حارث، حضرت عمرو بن شعیب اپنے والد سے اور وہ ان کے دادا سے روایت کرتے ہیں کہ رسول اللہ صلی اللہ علیہ و آلہ و سلم نے اس آنکھ کے بارے میں جو اپنی جگہ پر تو رہے لیکن بینائی اس کی ختم ہو جائے فیصلہ فرمایا کہ ایک تہائی دیت ادا کرنا ضروری ہے۔

پیٹ کے بچہ کی دیت

حفص بن عمرنمری، شعبہ، منصور، ابراہیم ، عبید بن فضیلہ، حضرت مغیرہ بن شعبہ فرماتے ہیں کہ بنی ہذیل کے ایک شخص کی دو بیویاں تھیں ان میں سے ایک نے دوسری کو شہتیر کی لکڑی سے ماری اور اسے قتل کر دیا اور اس کے مقتولہ کے لوگوں کا کہنا تھا کہ عورت کے ساتھ پیٹ میں بچہ کی بھی دیت دیا جائے تو دونوں میں سے ایک نے کہا کہ ہم کیسے اس بچہ کی دیت دیں جو نہ چیخا نہ چلایا اور نہ کھایا نہ پیا اور نہ رویا۔ تو آپ صلی اللہ علیہ و آلہ و سلم نے فرمایا کہ دیہاتیوں کے مسجع کلام کی طرح اپنے کلام کو مسجع کرتے ہو؟ اور آپ نے اس میں فیصلہ فرمایا کہ ایک غرہ دینے کا اور اسے عورت کے ورثاء کے ذمہ لگایا (غرہ سے مراد ایک غلام یا لونڈی ہے)۔

عثمان بن ابو شیبہ، جریر، منصور نے اسی سند سے تقریباً یہی حدیث روایت کی ہے اور یہ بھی اضافہ کیا کہ پھر نبی صلی اللہ علیہ و آلہ و سلم نے مقتولہ کی دیت کو قاتلہ کے عصبات کے ذمہ لگایا اور مقتولہ کے پیٹ کے بچہ کے بارے میں ایک غرہ دینے کا حکم دیا۔ امام ابو داؤد فرماتے ہیں کہ اسی طرح حکم نے مجاہد عن المغیرہ سے روایت کیا ہے اس حدیث کو۔

عثمان بن ابی شیبہ، ہارون، بن عبادہ ازدی، وکیع، ہشام، عروة، حضرت مسور بن مخرمہ سے روایت ہے کہ حضرت عمر رضی اللہ تعالیٰ عنہ نے عورت کے حمل کے بارے میں لوگوں سے مشورہ کیا تو حضرت مغیرہ بن شعبہ نے فرمایا کہ میں نے دیکھا ہے کہ رسول اللہ صلی اللہ علیہ و آلہ و سلم نے اس میں ایک غرہ دینے کا فیصلہ فرمایا حضرت عمر رضی اللہ تعالیٰ عنہ نے فرمایا کہ گواہ لاؤ میرے پاس جنہوں نے تمہارے ساتھ دیکھا ہے تو حضرت محمد رضی اللہ تعالیٰ عنہ بن مسلمہ کو وہ لائے اور انہوں نے گواہی دی کہ مرد نے اپنی بیوی کے پیٹ کے بچہ کو مار دیا اس بارے میں۔

موسی بن اسماعیل، وہیب، ہشام، ، حضرت مغیرہ بن شعبہ سے حضرت عمر رضی اللہ تعالیٰ عنہ سے اسی معنی کی حدیث مروی ہے امام ابو داؤد فرماتے ہیں کہ اس حدیث کو حماد بن زید نے اور حماد بن سلمہ نے ہشام بن عروہ سے انہوں نے اپنے والد عروہ سے روایت کیا ہے حضرت عمر رضی اللہ تعالیٰ عنہ نے یہ حدیث بیان کی پوری۔ امام ابو داؤد فرماتے ہیں کہ ابو عبید کے واسطے سے مجھے یہ بات پہنچی ہے کہ اس مرے ہوئے حمل کو املاص اس لیے کہتے ہیں کہ (املاص کے معنی ہیں پھیلانے کے) تو گویا عورت ولادت کے وقت سے پہلے ہی بچہ کو پھیلا دیتی ہے اسی طرح ہر وہ چیز جو ہاتھ وغیرہ سے پھیل جائے اسے کہتے ہیں کہ ملص (یعنی ضائع کر دیا پھیلایا)۔

محمد بن مسعود مصیی، ابو عاصم، ابن جریح، عم دینار، طاؤس ، حضرت ابن عباس رضی اللہ تعالیٰ عنہ حضرت عمر سے نقل کرتے ہیں کہ انہوں نے رسول اللہ صلی اللہ علیہ و آلہ و سلم کے فیصلہ کے بارے میں دریافت فرمایا تو حمل بن مالک بن النابغہ کھڑے ہوئے اور کہا کہ دو عورتوں کے درمیان تھا تو ان میں سے ایک نے بڑی کو لکڑی اٹھا کر ماری اور اسے اس کے جنین کو قتل کر ڈالا تو رسول اللہ صلی اللہ علیہ و آلہ و سلم نے فرمایا کہ جنین کے بارے میں غرہ ہے اور فرمایا کہ قاتلہ کو قتل کیا جائے ۔ امام ابو داؤد فرماتے ہیں کہ نضر بن شمپل نے فرمایا کہ مسطح وہ لکڑی ہے جس سے روٹی بیل کر پکائی جاتی ہے اور ابو عبید نے کہا کہ مسطح خیمہ کی لکڑیوں میں سے ایک لکڑی ہے۔

عبد اللہ بن محمد زہری، سفیان، عمر، طاؤس کہتے ہیں کہ حضرت عمر رضی اللہ تعالیٰ عنہ منبر پر کھڑے ہوئے آگے اسی معنی کی حدیث ذکر کی لیکن یہ ذکر نہیں کیا کہ اس میں کہ آپ نے فرمایا کہ قاتلہ کو قتل کیا جائے اور یہ اضافہ کیا اپنی روایت میں کہ غلام یا باندی کے غرہ کا حضور اکرم صلی اللہ علیہ و آلہ و سلم نے فیصلہ فرمایا راوی کہتے ہیں کہ پس حضرت عمر رضی اللہ تعالیٰ عنہ نے فرمایا کہ اللہ اکبر اگر میں یہ نہ سنتا تو اس کے علاوہ دوسرا فیصلہ کرتا۔

سلیمان بن عبدالرحمن، تمار، عمر بن طلحہ، سماک، حضرت ابن عباس رضی اللہ تعالیٰ عنہ سے حمل بن مالک کے واقعہ میں مروی ہے کہ پھر عورت نے ایک بچہ جس کے بال اگ آئے تھے جنا مرا ہوا اور وہ عورت مر گئی تو آپ نے قاتلہ کے عاقلہ پر دیت کا فیصلہ فرمایا تو مقتولہ کے چچا نے کہا یا نبی صلی اللہ علیہ و آلہ و سلم اس مقتولہ نے ایک بچہ ضائع کر دیا ہے جس کے بال اگ آئے تھے تو قاتلہ کے باپ نے کہا کہ یہ جھوٹا ہے خدا کی قسم بچہ نہ رویا نہ پیا نہ کھایا تو اس جیسے کا خون تو لغو ہوتا ہے تو رسول اللہ صلی اللہ علیہ و آلہ و سلم نے فرمایا کہ کیا جاہلیت کی طرح یا فرمایا کہ اس کے کاہنوں کی طرح مقفی مسجع کلام کر رہا ہے بچہ کی دیت میں ایک غرہ دو۔ ابن عباس رضی اللہ تعالیٰ عنہ کہتے ہیں کہ ان عورتوں میں سے ایک کا نام ملیکہ اور دوسری کا نام ام غطیف تھا۔

عثمان بن ابو شیبہ، یونس بن محمد، عبدالواحد بن زیاد، مجالد اشعبی، حضرت جابر بن عبداللہ رضی اللہ تعالیٰ عنہ سے روایت ہے کہ بنو ہذیل کی دو عورتوں میں سے ایک نے دوسری کو قتل کر دیا دونوں میں سے ہر ایک شوہر اور بچوں والی تھی فرمایا کہ پھر نبی کریم صلی اللہ علیہ و آلہ و سلم نے مقتولہ کی دیت قاتلہ کے ورثاء پر رکھی اور قاتلہ کے شوہر اور بچوں کو بری الذمہ کر دیا تو مقتولہ کے ورثاء نے کہا کہ اس کی میراث ہمیں ملے گی؟ فرمایا کہ نہیں اس کی میراث اس کے شوہر اور اولاد کو ملے گی۔

وہب بن بیان، ابن سرح، ابن وہب، یونس، ابن شہاب سعید بن مسیب، ابو سلمہ، حضرت ابو ہریرہ رضی اللہ تعالیٰ عنہ نے فرمایا کہ بنو ہذیل کی دو عورتیں لڑ پڑیں تو ان میں سے ایک نے دوسری کو پتھر دے مارا اور اسے قتل کر دیا دونوں طرف کے لوگوں نے مقدمہ نبی صلی اللہ علیہ و آلہ و سلم کے سامنے پیش کیا تو آپ نے فیصلہ فرمایا کہ اس کے جنین کی دیت ایک غلام یا باندی کا غرہ ہے اور عورت دیت کے بارے میں فیصلہ فرمایا کہ وہ قاتلہ کے عاقلہ پر ہو گی اور مقتولہ کا وارث بنایا اس کے لڑکے کو اور جو اس کے ساتھ تھے۔ حمل بن مالک بن النابغہ الہذلی نے کہا یا رسول اللہ صلی اللہ علیہ و آلہ و سلم میں کیسے ایسے بچہ کی دیت کا تاوان دوں جس نے کھایا نہ پیا نہ بات کی نہ ہی رویا اور اس جیسے کا تو خون لغو ہوتا ہے نبی صلی اللہ علیہ و آلہ و سلم نے فرمایا کہ یہ مسجع کلام کرنا کاہنوں کے بھائیوں کا کام ہے یہ بات آپ نے حمل بن مالک کی مسجع گفتگو کی وجہ سے فرمائی۔

قتیبہ سعید، لیث، ابن شہاب، ابن المسیب، حضرت ابو ہریرہ رضی اللہ تعالیٰ عنہ سے اسی قصہ میں یہ بھی مروی ہے کہ وہ عورت جس پر آپ نے غرہ کا حکم کیا تھا وہ مر گئی تو رسول اللہ صلی اللہ علیہ و آلہ و سلم نے فیصلہ فرمایا کہ اس کی میراث اس کے بیٹوں کو ملے گی اور اس کی طرف سے دیت اس کے عصبات دیں گے۔

عباس بن عبدالعظیم، عبید اللہ، یوسف بن صہب، حضرت عبداللہ بن بریدہ رضی اللہ تعالیٰ عنہ اپنے والد حضرت برید سے روایت کرتے ہیں کہ ایک عورت نے دوسری کو پتھر مارا جس سے اس کا حمل گر گیا یہ مقدمہ رسول اللہ صلی اللہ علیہ و آلہ و سلم کے پاس لے جایا گیا تو آپ نے عورت کے بچہ میں 11 بکریاں مقرر کیں اور اس دن سے آئندہ کے لیے لوگوں کو آپس میں پتھر مارنے سے منع فرمایا امام ابو داؤد فرماتے ہیں کہ روایت تو 11 بکریوں ہی کی ہے لیکن صحیح یہ ہے کہ سو بکریاں مقرر کیں۔

ابراہیم بن موسیٰ رازی، عیسی، محمد بن عمر، ابو سلمہ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے جنین کی دیت میں ایک غلام یا باندی کے غرہ دینے کا فیصلہ فرمایا یا وہ گھوڑے کا ہو یاخچر کا ۔ امام ابو داؤد فرماتے ہیں کہ اس حدیث کو محمد بن عمرو سے حماد بن سلمہ اور خالد بن عبداللہ نے بھی روایت کیا ہے لیکن دونوں نے گھوڑے اور خچر کا ذکر نہیں کیا۔

محمد بن سنان عوانی، شریک، مغیرہ نے ابراہیم سے اور جابر نے شعبی سے روایت کیا ہے انہوں نے فرمایا کہ غرہ سے مراد پانچ سو درہم ہیں امام ابو داؤد نے فرمایا کہ ربیعہ الرائے نے فرمایا کہ غرہ سے مراد پچاس دینار ہیں۔

مکاتب کی دیت

عثمان بن ابی شیبہ، یعلی، عبید، حجاج، الصواف، یحیی بن کثیر، عکرمہ، حضرت ابن عباس رضی اللہ تعالیٰ عنہ فرماتے ہیں کہ نبی صلی اللہ علیہ و آلہ و سلم نے مکاتب جو قتل کر دیا جائے اس کی دیت کے بارے میں فیصلہ فرمایا کہ جو کچھ وہ بدل کتابت ادا کر چکا اتنا حصہ دیت کا آزاد کی دیت کے مطابق ہو گا اور جو بدل کتابت باقی ہو گی وہ غلام کی دیت کے اعتبار سے دیا جائے گا۔

موسی بن اسماعیل، حماد بن سلمہ، ایوب، عکرمہ، حضرت ابن عباس رضی اللہ تعالیٰ عنہ سے مروی ہے کہ رسول اللہ صلی اللہ علیہ و آلہ و سلم نے فرمایا کہ جب مکاتب کوئی حد لگنے والا کام کرے یا کسی میراث کا وارث بنے تو وہ وارث ہو گا اپنے آزاد شدہ حصہ کے بقدر۔ امام ابو داؤد فرماتے ہیں کہ اسی حدیث کو وہب نے ایوب عن عکرمہ عن النبی صلی اللہ علیہ و آلہ و سلم روایت کیا ہے جبکہ حماد بن زید اور اسماعیل نے اس کو مرسلاً روایت کیا ہے اور ایوب عن عکرمہ عن النبی صلی اللہ علیہ و آلہ و سلم کے طریق سے اور اسماعیل بن علیہ نے اسے عکرمہ کا قول قرار دیا ہے۔

ذمی کی دیت

یزید بن خالد، موہب رملی، عیسیٰ بن یونس، محمد بن اسحاق ، حضرت عمر وبن شعیب اپنے والد سے اور وہ ان کے دادا سے روایت کرتے ہیں کہ حضور اکرم صلی اللہ علیہ و آلہ و سلم نے فرمایا کہ ذمی معاہد کی دیت آزاد آدمی کی دیت کے نصف ہے امام ابو داؤد فرماتے ہیں کہ اس حدیث مبارکہ کو اسامہ بن زید نے عبدالرحمن بن الحارث نے عمرو بن شعیب سے ایسا ہی روایت کیا ہے۔

ایک شخص اگر دوسرے سے لڑائی میں اپنے دفاع میں کسی کو مار دے تو کیا حکم ہے؟

مسدد، یحیی، ابن جریح، عطاء، حضرت صفوان رضی اللہ تعالیٰ عنہ بن یعلی اپنے والد یعلی بن امیہ سے روایت کرتے ہیں کہ وہ فرماتے ہیں کہ میرے ایک ملازم نے کسی سے لڑائی کی تو اس کا ہاتھ کاٹ ڈالا اس نے اپنا ہاتھ (ملازم کے منہ سے) کھینچا تو اس کے ملازم کے سامنے کا دانت ٹوٹ گیا وہ رسول اللہ صلی اللہ علیہ و آلہ و سلم کے پاس آیا تو آپ نے اس کو ہدر قرار دے دیا اور فرمایا کہ کیا تو یہ چاہتا ہے کہ وہ اپنا ہاتھ تیرے منہ میں رکھے رہتا اور تو اسے اونٹ کی طرح چباتا رہتا۔ راوی کہتے ہیں کہ مجھے ابن ابی ملیکہ نے اپنے دادا کے حوالہ سے بیان کیا کہ حضرت ابو بکر رضی اللہ تعالیٰ عنہ نے بھی اسے ہدر قرار دیا اور فرمایا کہ اس کا دانت دور ہو جائے۔

زیاد بن ایوب، ہشیم، حجاج، عبدالملک، حضرت عطاء، یعلی بن امیہ سے یہی روایت بیان کرتے ہیں کہ پھر رسول اللہ صلی اللہ علیہ و آلہ و سلم نے فرمایا کہ کاٹنے والے سے کہ اگر تو چاہے تو اپنا ہاتھ اس کے منہ میں دے اور وہ اسے کاٹ لے پھر تو اپنا ہاتھ کھینچے اس کے منہ سے۔ اور آپ نے اس کے دانتوں کی دیت کو باطل قرار دیا۔

علم طب نہ جانے والا اپنے آپ کو طبیب ظاہر کر کے کسی کو نقصان پہنچائے تو کیا سزا ہے؟

نصر بن عاصم انطاقی، محمد بن صباح بن سفیان، الولید بن مسلم، جریح، حضرت عمرو بن شعیب اپنے والد سے اور وہ ان کے دادا سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا کہ جس شخص نے اپنے آپ کو علم طب نہ جاننے کے باوجود طبیب ظاہر کیا تو وہی ضامن ہو گا نصر کہتے ہیں کہ یہ حدیث ابن جریج نے مجھ سے بیان کی امام ابو داؤد فرماتے ہیں کہ اس حدیث کو سوائے ولید کے کسی نے روایت نہیں کیا ہمیں نہیں معلوم کہ صحیح بھی ہے یا نہیں؟

محمد بن علاء، حفص، عبدالعزیز بن عمر بن عبدالعزیز فرماتے ہیں کہ بعض وہ لوگ جو میرے والد کے پاس آئے انہوں نے کہا کہ رسول اللہ صلی اللہ علیہ و آلہ و سلم نے فرمایا کہ جو طبیب بھی کسی قوم کا علاج کرے اور اس کی طب مشہور نہ ہو اس سے پہلے پھر اس کے علاج سے کسی کو نقصان پہنچ جائے تو وہ ضامن ہے۔ عبدالعزیز کہتے ہیں کہ ضروری نہیں کہ وہ طبیب، طب سے موصوف ہی ہو بلکہ وہ تو یہ ہے کہ رگ کاٹنے سے زخم چیر نے یا داغ لگانے میں غلطی کر دے۔

مسدد، معتمر، حمید، حضرت انس بن مالک رضی اللہ تعالیٰ عنہ سے روایت ہے کہ انس بن النضر کی بہن ربیع نے ایک عورت کا سامنے کا دانت توڑ دیا اس عورت کے اولیاء رسول اللہ صلی اللہ علیہ و آلہ و سلم کے پاس آئے تو آپ نے اللہ کی کتاب کے مطابق قصاص کا فیصلہ فرمایا تو انس بن النضر نے فرمایا کہ اس ذات کی قسم جس نے آپ کو حق کے ساتھ بھیجا ہے اس کا دانت آج نہیں توڑا جائے گا آپ نے فرمایا کہ اے انس اللہ کی کتاب کا حکم ہے قصاص کا پھر اولیاء عورت دیت پر راضی ہو گئے اور دیت لے لی تو رسول اللہ صلی اللہ علیہ و آلہ و سلم خوش ہو گئے اور فرمایا کہ اللہ کے بندوں میں سے بعض ایسے ہیں کہ اگر اللہ تعالیٰ پر قسم کھالیں تو اللہ تعالیٰ ضرور پورا کر دیں۔ امام ابو داؤد فرماتے ہیں کہ میں نے احمد بن حنبل سے سنا ان سے کہا گیا کہ دانت کا قصاص کیسے لیا جائے گا انہوں نے فرمایا کہ اکھیڑ لیا جائے گا۔

جو جانور کسی کو لات مار کر (یا کسی بھی طرح) نقصان پہنچا دے تو کیا حکم ہے؟

عثمان بن ابی شیبہ، محمد بن ابی یزید، سفیان بن حسین، زہری، سعید بن المسیب، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جانور کے پاؤں (کا نقصان) لغو اور بیکار ہے۔

مسدد، سفیان، زہری، سعید بن مسیب، ابو سلمہ رضی اللہ تعالیٰ عنہ، حضرت ابو ہریرہ رضی اللہ تعالیٰ عنہ رسول اللہ صلی اللہ علیہ و آلہ و سلم سے نقل کرتے ہیں کہ آپ نے فرمایا کہ، ، عجماء (چوپایہ) کا لگایا ہوا زخم لغو ہے۔ معدن (کان) بھی لغو ہے اور کنویں کا نقصان بھی لغو ہے اور رکاز میں پانچواں حصہ ہے امام ابو داؤد فرماتے ہیں کہ عجماء سے مراد کھلا ہوا جانور جس کے ساتھ کوئی ہانکنے والا نہ ہو اور دن میں ہو رات میں نہ ہو۔

جو آگ بھڑک کر پھیل جائے اس کا بیان

محمد بن المتوکل العسقلانی، عبدالرزاق، جعفر بن مسافر، زید بن المبارک، عبدالملک، معمر، عن ہمام بن منبہ حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا ، آگ سے ہونے والی جانی و مالی نقصان ہدر اور لغو ہے۔

احمد بن حنبل معاذ بن ہشام، ابو قتادہ، ابی نضرہ، حضرت عمران بن حصین رضی اللہ تعالیٰ عنہ سے مروی ہے کہ کچھ مفلس و نادار لوگوں کے بیٹے نے کسی مالدار کے بیٹے کا کان کاٹ دیا تو اس کے (جنایت کرنے والے لڑکے کے) گھر والے حضور صلی اللہ علیہ و آلہ و سلم کے پاس آئے اور کہا کہ یا رسول اللہ صلی اللہ علیہ و آلہ و سلم ہم غریب نادار لوگ ہیں تو حضور اکرم صلی اللہ علیہ و آلہ و سلم نے ان پر کچھ مقرر نہیں فرمایا۔

جو لوگوں کے درمیان اندھا دھند مارا جائے اس کا حکم

سعید بن سلیمان، سلیمان بن کثیر، عمر بن دینار، طاؤس، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جو شخص بے دیکھے مارا گیا یا آپس کی نشانہ بازی میں کسی پتھر یا کوڑے سے مر گیا تو اس کی دیت قتل خطاء کی دیت ہو گی۔ اور جو جان بوجھ کر قتل کر گیا ہو وہ اس قاتل کے اپنے ہاتھوں کا قصاص ہے اور جو شخص فریقین کے درمیان حائل ہو جائے تو اس پر اللہ کی فرشتوں کی اور تمام لوگوں کی لعنت ہو۔




سنت کا بیان


سنت کی تشریح

وہب بن بقیہ، خالد، محمد بن عمر، ابو سلمہ، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا ، یہود تو اکہتر یا بہتر فرقوں میں بٹ گئے تھے، اور انصار بھی اکہتر یا بہتر فرقوں میں بٹ گئے اور میری امت تہتر فرقوں میں بٹ جائے گی کہ ان تہتر فرقوں میں سے صرف ایک فرقہ جنت میں جائے گا اور یہ وہ فرقہ ہو گا جو ہمیشہ حق پر اور میری سنت پر قائم رہے گا۔

احمد بن حبنل، محمد بن یحیی، ابو مغیرہ، صفوان رضی اللہ تعالیٰ عنہ سے اسی طرح مروی ہے کہ حضرت معاویہ رضی اللہ تعالیٰ عنہ بن ابو سفیان فرماتے ہیں کہ وہ کھڑے ہوئے اور کہا کہ آگاہ رہو بیشک حضور اکرم صلی اللہ علیہ و آلہ و سلم ایک مرتبہ ہمارے درمیان کھڑے ہوئے اور فرمایا کہ تم سے پہلے جو لوگ تھے اہل کتاب میں سے وہ بہتر فرقوں میں تقسیم ہو گئے تھے اور بیشک یہ امت عنقریب فرقوں میں منتشر ہو جائے گی ان میں سے آگ میں داخل ہوں گے اور ایک جنت میں جائے گا اور وہ فرقہ جماعت کا ہو گا۔ محمد بن یحیی اور عمرو بن عثمان نے اپنی روایتوں میں یہ اضافہ کیا کہ آپ نے فرمایا کہ عنقریب میری امت میں ایسی قومیں ہوں گی کہ گمراہیاں اور نفسانی خواہشات ان میں اس طرح دوڑیں گی جس طرح کتے کے کاٹنے سے بیماری دوڑ جاتی ہے کہ کوئی رگ اور جوڑ باقی نہیں رہتا مگر وہ اس میں داخل ہو جاتی ہے۔


قرآن پاک میں جھگڑنے اور متشابہات کی اتباع کرنے کا بیان

القعنبی، یزید، بن ابراہیم، عبداللہ بن ابو ملیکہ، قاسم بن محمد، حضرت عائشہ رضی اللہ تعالیٰ عنہ سے روایت ہے کہ وہ فرماتی ہیں کہ رسول اکرم صلی اللہ علیہ و آلہ و سلم نے یہ آیت تلاوت فرمائی (ھُوَ الَّذِيْٓ اَنْزَلَ عَلَيْكَ الْكِتٰبَ مِنْهُ اٰيٰتٌ مُّحْكَمٰتٌ ھُنَّ اُمُّ الْكِتٰبِ وَاُخَرُ مُتَشٰبِهٰتٌ ۭ فَاَمَّا الَّذِيْنَ فِيْ قُلُوْبِهِمْ زَيْغٌ فَيَتَّبِعُوْنَ مَا تَشَابَهَ مِنْهُ ابْتِغَاۗءَ الْفِتْنَةِ وَابْتِغَاۗءَ تَاْوِيْلِهٖ   څ    وَمَا يَعْلَمُ تَاْوِيْلَهٗٓ الّا اللّٰهُ  ڤ وَالرّٰسِخُوْنَ فِي الْعِلْمِ يَقُوْلُوْنَ اٰمَنَّا بِهٖ ۙ كُلٌّ مِّنْ عِنْدِ رَبِّنَا  ۚ وَمَا يَذَّكَّرُ اِلَّآ اُولُوا الْاَلْبَابِ ) 3۔ آل عمران:7) (جس کا ترجمہ یہ ہے) وہی اللہ ہے جس نے آپ پر کتاب نازل کی۔ اس میں بعض آیات محکم ہیں وہ اصل ہیں کتاب کی اور دوسری متشابہات ہیں۔ پس وہ لوگ جن کے دلوں میں کجی ہے تو وہ متشابہات کی پیروی کرتے ہیں فتنہ کرنے کے لیے اور اس کا مطلب معلوم کرنے کے لیے اور اس کا مطلب سوائے اللہ کے کوئی نہیں جانتا اور مضبوط علم والے کہتے ہیں کہ ہم ایمان لائے ان آیات پر سب ہمارے پروردگار کی طرف سے اترتی ہیں اور اس سے نہیں نصیحت حاصل کرتے مگر عقل والے۔ حضرت عائشہ رضی اللہ تعالیٰ عنہ فرماتی ہیں کہ رسول اللہ صلی اللہ علیہ و آلہ و سلم نے فرمایا پس جب تم دیکھو ان لوگوں کو جو متشابہات کی پیروی کرتے ہیں کہ تو یہی وہ لوگ ہیں جن کا قرآن میں اللہ نے نام رکھا ہے سو ان سے بچتے رہو۔

خواہشات نفسانیہ والوں سے اجتناب اور بغض کا بیان

مسدد، خالد بن عبد اللہ، یزید بن ابو زیاد، مجاہد حضرت ابو ذر رضی اللہ تعالیٰ عنہ فرماتے ہیں کہ رسول اکرم صلی اللہ علیہ و آلہ و سلم نے فرمایا کہ تمام اعمال میں افضل عمل اللہ کے لیے محبت کرنا اور اللہ کے لیے بغض رکھنا ہے۔

ابن سرح، ابن وہب، یونس، ابن شہاب، عبدالرحمن بن حضرت عبداللہ بن کعب رضی اللہ تعالیٰ عنہ سے روایت ہے کہ وہ ہی حضرت کعب رضی اللہ تعالیٰ عنہ کو ان کے نابینا ہونے کے بعد لے کر چلا کرتے تھے ان کے تمام بیٹوں میں سے وہ کہتے ہیں کہ میں نے کعب رضی اللہ تعالیٰ عنہ بن مالک سے غزوہ تبوک میں رسول اللہ صلی اللہ علیہ و آلہ و سلم سے پیچھے رہ جانے کا قصہ سنا کعب رضی اللہ تعالیٰ عنہ نے فرمایا کہ رسول اللہ صلی اللہ علیہ و آلہ و سلم نے مسلمانوں کو ہم تین افراد سے بات چیت سے منع فرمایا یہاں تک کہ یہ دن مجھ پر بہت طویل ہو گئے میں ایک روز اپنے چچا زاد بھائی ابو قتادہ کے باغ کی دیوار پر چڑھا اور ان کو سلام کیا سوخدا کی قسم انہوں نے مجھے سلام کا جواب نہیں دیا۔ آگے راوی نے ان کی توبہ کے نزول کا سارا قصہ بیان کیا۔

خواہش نفس کی پیروی کرنے والوں سے سلام دعا ترک کرنے کا بیان

موسی بن اسمٰعیل، حماد عطاء خراشی، یحیی بن یعمر، حضرت عمار بن یاسر فرماتے ہیں کہ میں اپنے گھر والوں کے پاس آیا تو میرے دونوں ہاتھ پھٹ گئے تھے تو انہوں نے زعفران کا خلوق میرے ہاتھوں پر لگا دیا اگلی صبح کو جب میں رسول اللہ صلی اللہ علیہ و آلہ و سلم کے پاس آیا تو آپ کو سلام کیا لیکن آپ نے میرے سلام کا جواب نہیں دیا اور فرمایا جا اس کو دھو کر اپنے سے دور کر دے۔

موسی بن اسماعیل حماد، ثابت بنانی، سمیہ، حضرت عائشہ رضی اللہ تعالیٰ عنہ سے روایت ہے کہ حضرت صفیہ بنت حیی کا اونٹ بیمار ہو گیا اور حضرت زینب کے پاس ایک سواری زائد از ضرورت تھی حضور اکرم صلی اللہ علیہ و آلہ و سلم نے زینب سے فرمایا کہ وہ اونٹ صفیہ کو دے دو انہوں نے کہا کہ میں اس یہودیہ کو دے دوں یہ سن کر حضور اکرم صلی اللہ علیہ و آلہ و سلم غضبناک ہو گئے اور حضرت زینب رضی اللہ تعالیٰ عنہ کو تین ماہ تک ذوالحجہ، محرم اور صفر تک چھوڑے رکھا۔

قرآن کریم میں جھگڑا کرنے کی ممانعت

احمد بن حنبل، یزید، محمد، بن عمرو، ابو سلمہ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ قرآن کریم میں شک کر کے جھگڑنا کفر ہے۔

سنت کو لازم پکڑنے کا بیان

عبدالوہاب بن نجدہ، ابو عمر، بن کثیر بن دینار، جریر بن عثمان، عبدالرحمن بن ابی عوف، عبدالرحمن، ابو عوف، حضرت مقدام رضی اللہ تعالیٰ عنہ بن معدیکرب حضور اکرم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ آگاہ رہو بے شک مجھے کتاب دی گئی ہے اور اس کے ساتھ اس کے مثل بھی دی گئی ہے خبردار قریب ہے کہ ایک پیٹ بھرا آدمی اپنے تکیہ سے ٹیک لگائے بیٹھا کہے گا کہ تمہارے ذمہ قرآن کو پکڑنا لازم ہے پس تم اس میں جو حلال پاؤ تو اسے حلال سمجھو اور جو اس میں تم حرام پاؤ تو اسے حرام سمجھو خبردار تمہارے لیے پالتو گدھا حلال نہیں ہے اور نہ ہی ہر وہ جانور درندوں میں سے چیرنے پھاڑنے والے ہوں اور نہ ہی کسی ذمی کی گری پڑی چیز جائز ہے الّا یہ کہ اس کا مالک اس سے بے نیاز ہو اور جو شخص کسی قوم کا مہمان بن کر اترے تو اس قوم والوں پر اس کی میزبانی کرنا ضروری ہے اور اگر وہ میزبانی نہیں کریں گے تو مہمان کے لیے اپنی میزبانی کے بقدر ان سے جبراً لینا جائز ہے (یہ حکم ابتدائے اسلام میں تھا اب نہیں ہے)۔

سنت کو لازم پ
کڑنے کا بیان
یزید بن خالد، عبداللہ بن موہب ہمدانی، لیث، عقیل، ابن شہاب، ادریس، خولانی عائذاللہ، یزید بن عمیرہ جو حضرت معاذ بن جبل کے ساتھیوں میں سے ہیں کہتے ہیں کہ حضرت معاذ رضی اللہ تعالیٰ عنہ کسی مجلس ذکر و نصیحت کے لیے نہیں بیٹھتے تھے الّا یہ کہ وہ بیٹھتے وقت کہا کرتے کہ اللہ فیصلہ کرنے والا عادل ہے شک کرنے والے تباہ و برباد ہو گئے ایک دن معاذ بن جبل نے فرمایا کہ بیشک تمہارے بعد بہت سے فتنے ہوں گے جن میں مال کی کثرت ہو جائے گی اور قرآن کریم اتنا آسان ہو جائے گا کہ ہر مومن و منافق، مرد و عورت بڑا، چھوٹا، غلام اور آزاد سب اسے حاصل کر لیں گے پس قریب ہے کہ کوئی کہنے والا کہے کہ لوگوں کو کیا ہوا کہ میری پیروی نہیں کرتے حالانکہ میں نے قرآن کریم پڑھا ہوا ہے یہ لوگ میری پیروی نہیں کریں گے یہاں تک کہ میں ان کے لیے قرآن کریم کے علاوہ کچھ ایجاد کروں پس تم اس کی ایجاد کردہ بدعتوں سے بچتے رہنا اس لیے کہ جو اس نے نئی بات گھڑ لی ہے وہ گمراہی ہے کہ اور میں تمہیں عالم کی کجروی سے ڈراتا ہوں کیونکہ کبھی شیطان عالم کی زبان پر گمراہی کے کلمات کہلوا دیتا ہے راوی کہتے ہیں کہ میں نے حضرت معاذ سے پوچھا کہ اللہ آپ پر رحم فرمائے مجھے نہیں معلوم ہوتا کہ عالم کبھی گمراہی کی بات کہہ دے اور منافق کبھی کلمہ حق کہہ دے انہوں نے کہا کیوں نہیں تم عالم کی ان باتوں سے جو غلط اور باطل مشہور ہو گئی ہوں بچتے رہنا جن کے بارے میں یہ کہا جاتا ہو کہ یہ کیا ہے؟ یعنی ان کا انکار کیا جاتا ہو) لیکن ان باتوں کی وجہ سے عالم سے ہرگز منہ مت پھیرنا کیونکہ ممکن ہے کہ وہ شاید واپس لوٹ آئے اور حق کو قبول کر لے جب تو اسے سنے اس لیے کہ حق کے اندر ایک نور ہوتا ہے۔ امام ابو داؤد فرماتے ہیں کہ اس حدیث کو روایت کرتے ہوئے معمر نے زہری سے یثینک کے بجائے لایثینک کا لفظ استعمال کیا ہے۔ اور صالح بن کیسان نے زہری سے روایت میں مشتہرات، ، کے بجائے مشتبہات کا لفظ استعمال کیا ہے البتہ لایثنیک ہی کا لفظ ہی استعمال کیا ہے جیسے کہ عقیل نے اور ابن اسحاق نے زہری سے جو روایت کی ہے اس میں فرمایا کہ حضرت معاذ رضی اللہ تعالیٰ عنہ نے فرمایا کہ کیوں نہیں تجھے پتہ چلے گا عالم کی کوئی بات تیرے لیے مشتبہ ہو جائے یہاں تک کہ تو یہ کہے کہ اس قول سے عالم کی کیا مراد ہے۔

محمد بن کثیر، سفیان، عمر بن عبدالعزیز (یہ حدیث تین سند سے مروی ہے۔ سفیان ثوری کہ ایک شخص نے حضرت عمر بن عبدالعزیز کو خط لکھا تقدیر کے بارے میں معلوم کرنے کے لیے۔ دوسری سند۔ سفیان ثوری نضر سے روایت کرتے ہیں کہ۔ تیسری سند) ابو رجاء نے ابو الصلت سے روایت کیا کہ ایک شخص نے حضرت عمر بن عبدالعزیز کو خط لکھا تقدیر کے بارے میں پوچھنے کے لیے تو انہوں نے لکھا کہ اما بعد۔ میں تمہیں اللہ سے ڈرنے کی وصیت کرتا ہوں اور اس کے معاملہ میں راہ اعتدال پر چلنے کی۔ اور اس کے بعد نبی صلی اللہ علیہ و آلہ و سلم کی سنت کی اتباع کی وصیت کرتا ہوں اور اہل بدعت و مبتدعین نے جو کچھ دین میں ایجاد کر لیا ہے اسے چھوڑنے کی۔ سنت نبوی رضی اللہ تعالیٰ عنہ کے جاری ساری ہونے کے بعد اور اس کی مشقت سے وہ سبکدوش ہو گئے تھے۔ پس تم پر لازم ہے کہ سنت کو مضبوطی سے تھامے رکھو کیونکہ وہ تمہارے لیے اللہ کے حکم سے بچاؤ ہے پھر جان لو کہ لوگوں نے کوئی بدعت ایسی نہیں ایجاد کی پچھلے زمانہ میں اس کے بطلان پر دلیل نہ ہو۔ یا اس کے اندر لوگوں کو عبرت نہ ہوئی ہو کیونکہ سنت کا اجراء ایسے شخص اور ہستی نے کیا تھا جسے معلوم تھا کہ اس کی سنت کے خلاف میں کیا کیا خطائیں لغزشیں، حماقتیں اور گہرائیاں ہیں پس تم اپنے نفس کے لیے اس چیز کو پسند کیا تھا کیونکہ وہ علم دین سے واقف تھے اور بہت باریک بین تھے اور غور و فکر سے کام لے کر ممنوعات سے رک گئے تھے اور وہ احکام دین کا مطلب سمجھنے پر ہم سے زیادہ اقوی اور قادر تھے اور ان کے اندر جو فضائل تھے ان کی بناء پر وہ اور زیادہ بہتر تھے اور تم جس طریقہ پر رہو اگر اس میں ہدایت ہوتی تو تم ان پر سبقت کر گئے اور اگر تم یہ کہو کہ جس نے ان کے بعد نئی نئی باتیں ایجاد کیں تو وہ ان کے طریقہ پر نہیں چلے اور ان سے اعراض وبیزاری کا اظہار کیا تو بے شک ہم بھی یہی کہتے ہیں کہ وہی سبقت لے جانے والے ہیں پس انہوں نے جتنا کافی ہے اتنا بیان کر دیا اس بارے میں جتنا شافی ہے وہ کہہ دیا پس ان کے پیچھے بھی کوئی کمی نہیں اور ان کے اوپر بھی کوئی زیادتی نہیں اور بے شک ایک قوم نے کوتاہی کی ان کے نیچے تو انہوں نے جفا اور ظلم کیا اور بعض لوگ ان سے اونچے ہو گئے تو انہوں نے غلو سے کام لیا۔ اور بے شک اسلام امت ان کے دونوں کے درمیان صراط مستقیم پر تھے تم نے تقدیر کے اقرار کے بارے میں سوال لکھا ہے تو اللہ کے حکم سے تم نے ایک عالم اور ایک باخبر آدمی سے پوچھا ہے تو جہاں تک میرے علم میں ہے لوگوں نے جتنی بدعات اور نئی باتیں ایجاد کی ہیں ان میں تقدیر پر اقرار کا بیان خوب واضح ہے اور مضبوط ہے دور جاہلیت میں اس کا تذکرہ تھا حتی کہ جہلاء اس کے بارے میں کلام کرتے تھے اپنی گفتگو میں اور اپنے اشعار میں اور اس کے ذریعہ سے اپنی ضائع اور فوت ہو جانے والی اشیاء پر صبر کرتے تھے پھر اسلام نے اس میں سوائے شدت کے کوئی اضافہ نہیں کیا۔ اور بے شک رسول اکرم صلی اللہ علیہ و آلہ و سلم نے اس کا تذکرہ کیا ہے ایک یا دو حدیثوں میں نہیں اور مسلمانوں نے اس کو سنا آپ سے اور اس کے بارے میں حضور اکرم صلی اللہ علیہ و آلہ و سلم کی حیات طیبہ میں اور وفات کے بعد گفتگو بھی کرتے رہے اپنے پروردگار پر یقین رکھتے ہوئے اور تسلیم کرتے ہوئے اور اپنے آپ کو کمزور کرتے ہوئے کہ کوئی ایسی چیز ہو جس کو اللہ کا علم محیط نہ ہو اور اس کی کتاب نے اسے شمار نہ کیا ہو اس میں اس کی تقدیر جاری نہ ہوئی ہو اور ان کے اس ایمان کے باوجود اللہ کی محکم کتاب میں تقدیر کا ذکر موجود ہے اس سے ہی انہوں نے اقتباس لیا اس بارے میں اور اس سے تقدیر کا علم سیکھا اور اگر تم یہ کہو کہ اللہ نے فلاں آیت کیوں نازل کی؟ اور فلاں بات کیوں کہی؟ تو بے شک وہ اس میں یہ آیتیں پڑھ چکے ہیں جو تم پڑھتے ہو اور اس کی تاویل و مطلب بھی جانتے تھے جس سے تم جاہل ہو اور اس سب کے باوجود کتاب اللہ اور تقدیر کے قائل رہے اور جو کچھ مقدر کر دیا گیا ہے وہ ہو کر رہے گا اور جو اللہ نے چاہا وہ ہو گیا اور جو وہ نہیں چاہے گا نہیں ہو گا اور ہم اپنے آپ کے لیے نفع کے ہیں اور نہ نقصان پر قدرت رکھتے ہیں پھر اسی یقین کے ساتھ اس کے بعد رغبت کرتے رہے اور ڈرتے رہے۔ (اعمال شر سے)

احمد بن حنبل، عبداللہ بن یزید، سعید، ابن ابو ایوب، ابو صخر، حضرت نافع فرماتے ہیں کہ اہل شام میں سے ایک شخص ابن عمر رضی اللہ تعالیٰ عنہ کا دوست تھا اور ان سے خط و کتابت رکھتا تھا تو ابن عمر رضی اللہ تعالیٰ عنہ نے اسے لکھا کہ مجھے اطلاع پہنچی ہے کہ تم تقدیر کے بارے میں گفتگو کرتے ہو پس آئندہ مجھ سے خط و کتابت بالکل نہ کرنا کیونکہ میں نے رسول اللہ صلی اللہ علیہ و آلہ و سلم سے سنا ہے کہ آپ نے فرمایا کہ میری امت میں بیشک عنقریب ایسے لوگ ہوں گے جو تقدیر کو جھٹلائیں گے۔

عبد اللہ بن جراح، حماد بن زید، خالد حذاء کہتے ہیں کہ میں نے حسن بصری سے کہا کہ اے ابو سعید مجھے آدم علیہ السلام کے بارے میں بتلائیے کہ وہ آیا آسمان کے لیے پیدا کیے گئے تھے یا زمین کے لیے؟ انہوں نے فرمایا کہ نہیں بلکہ زمین کے لیے میں نے کہا کہ آپ کا خیال ہے اگر وہ بچ رہتے ہیں اور درخت ممنوعہ کو نہ کھاتے تو؟ فرمایا کہ وہ ضرور اسے کھاتے تو میں نے کہا کہ مجھے اللہ کے قول، ، مَا أَنْتُمْ عَلَيْهِ بِفَاتِنِينَ۔ الّا مَنْ هُوَ صَالُ الْجَحِيمِ۔ تو حضرت حسن بصری نے فرمایا کہ بیشک شیاطین اپنی گمراہیوں سے کسی کو فتنہ میں مبتلا نہیں کر سکتے (ایمان سے نہیں ہٹا سکتے) سوائے ان لوگوں کے جن پر اللہ نے آگ واجب کر دی۔

موسی بن اسماعیل، حماد، حضرت خالد حذاء حضرت حسن بصری سے اللہ کے قول، ، وَلِذَلِکَ خَلَقَهُمْ کے بارے میں فرمایا کہ، ، خَلَقَ هَؤُلَائِ لِهَذِهِ وَهَؤُلَاءِ لِهَذِهِ، ، یعنی یہ لوگ اہل ایمان جنت کے لیے پیدا کیے گئے اور یہ لوگ کفار و مشرکین جہنم کے لیے پیدا کیے گئے۔

ابو کامل، اسماعیل، حضرت خالد حذا فرماتے ہیں کہ میں نے حسن بصری سے کہا کہ، ، مَا أَنْتُمْ عَلَيْهِ بِفَاتِنِينَ۔ الّا مَنْ هُوَ صَالُ الْجَحِيمِ۔ فرمایا کہ سوائے ان لوگوں کے جن پر اللہ نے واجب کر دیا کہ وہ آگ میں جلیں گے۔

ہلال بن بشر، حماد، حمید کہتے ہیں کہ حضرت حسن بصری فرمایا کرتے تھے کہ آسمان زمین پر گر جائے گا یہ کہنا کہ میرے نزدیک بہتر ہے کہ اس بات سے کہ یوں کہے (کوئی شخص) کہ معاملات میرے ہاتھ میں ہیں۔

موسی بن اسماعیل، حماد، حمید کہتے ہیں کہ حضرت حسن بصری ہمارے پاس مکہ مکرمہ تشریف لائے تو فقہا مکہ نے مجھ سے کہا کہ میں ان سے بات کروں کہ وہ کسی روز ایک نشست میں لوگوں کو وعظ فرمائیں تو حضرت حسن نے فرمایا کہ ٹھیک ہے چنانچہ سب لوگ جمع ہو گئے تو انہوں نے خطاب کیا کہ تو میں نے ان سے زیادہ اچھا خطیب نہیں دیکھا تو ان کی تقریر کے دوران ایک شخص نے کہا کہ اے ابو سعید شیطان کو کس نے پیدا کیا ؟ حسن بصری نے فرمایا کہ سبحان اللہ کیا اللہ کے علاوہ بھی کوئی خالق ہے؟ اللہ نے شیطان کو پیدا کیا اور خیر کو بھی اللہ نے پیدا کیا اور شر کو بھی۔ اس آدمی نے کہا کہ اللہ ان لوگوں سے سمجھے کیسے جھوٹ بولتے ہیں اس شیخ پر؟

ابن کثیر، سفیان، حمید، حضرت حسن بصری سے آیت (كَذٰلِكَ نَسْلُكُهٗ فِيْ قُلُوْبِ الْمُجْرِمِيْنَ) 15۔ الحجر:12)  ۔ کے متعلق مروی ہے کہ نسلکہ سے مراد شرک ہے یعنی ہم شرک کو مجرمین کے قلوب میں ڈال دیتے ہیں۔

محمد بن کثیر، سفیان، عیبدالصید، حضرت حسن بصری سے اللہ کے قول (وَحِيْلَ بَيْنَهُمْ وَبَيْنَ مَا يَشْتَهُوْنَ) 34۔ السبأء:54) کے متعلق مروی ہے کہ آپ نے فرمایا کہ ان کے اور ایمان کے درمیان آڑ کر دی جائے گی۔

محمد بن عبید، سلیمان، ابن عون کہتے ہیں کہ میں ملک شام میں چلا جا رہا تھا کہ ایک آدمی نے میرے پیچھے سے مجھے پکارا میں اس کی طرف متوجہ ہوا تو دیکھا وہ رجاء بن حیوة تھے انہوں نے کہا کہ اے ابو عون یہ کیا بات ہے جس کا لوگ حضرت حسن بصری کے حوالہ سے تذکرہ کر رہے ہیں؟ میں نے کہا کہ بیشک وہ لوگ حضرت حسن پر بہت زیادہ جھوٹ کہہ رہے ہیں۔

سلیمان بن حرب، حماد، ایوب کہتے ہیں کہ حسن بصری پر دو قسم کے لوگوں نے جھوٹ باندھا۔ ایک تو وہ لوگ جو تقدیر کے منکر تھے اور وہ چاہتے تھے کہ اس قسم کی بات کے ذریعہ اپنے عقیدہ اور رائے کو ترویج دیں اور دوسری قسم کے وہ لوگ تھے جن کے قلوب میں حسن کی طرف سے دشمنی اور بغض تھا وہ کہتے تھے کہ کیا یہ حسن کا قول نہیں ہے؟ کیا یہ حسن کا قول نہیں؟ (یعنی اس قسم کا غلط پروپگنڈہ کرتے تھے)

ابن مثنی، یحیی بن کثیر العنبری کہتے ہیں کہ قرة بن خالد ہم سے کہتے تھے کہ اے نوجوانو حسن کے بارے میں مغلوب نہ ہو جاؤ کیونکہ ان کی رائے سنت ہی کے مطابق تھی اور صحیح تھی۔

ابن مثنی، ابن بشار، مومل بن اسماعیل، حماد بن زید، ابن عون سے روایت ہے کہ انہوں نے فرمایا کہ اگر ہمیں معلوم ہوتا کہ حسن بصری کے کلام کی بات وہاں تک پہنچ جائے گی جہاں تک پہنچ چکی ہے تو ہم ضرور ان کے رجوع کے بارے میں ایک کتاب لکھتے اور اس پر لوگوں کو گواہ بناتے لیکن ہم نے ایک بات کہہ دی جو نکل گئی اسے کون اٹھائے گا (یعنی کون مشہور کرے گا)۔

سلیمان بن حرب، حماد بن زید، ایوب کہتے ہیں کہ حسن بصری نے مجھ سے فرمایا کہ میں آئندہ کبھی بھی ایسی بات کا اعادہ نہیں کروں گا۔

ہلال بن بشر، عثمان، عثمان البتی کہتے ہیں کہ حسن بصری نے کسی آیت کی کبھی تفسیر نہیں فرمائی مگر اثبات سے۔

احمد بن محمد بن حنبل، عبداللہ بن محمد نفیلی، سفیان، ابو نضر عبید اللہ بن ابو رافع رضی اللہ تعالیٰ عنہ سے روایت ہے کہ نبی صلی اللہ علیہ و آلہ و سلم نے فرمایا کہ میں تم میں سے ہرگز کسی کو نہ پاؤں کہ وہ اپنی مسند سے تکیہ لگائے بیٹھا ہو اس کے پاس میرے حکموں میں سے کوئی حکم آ جائے ان باتوں میں سے جن کا میں نے حکم دیا یا جن سے میں نے منع کیا تو وہ کہے کہ ہم نہیں جانتے ہم نے کتاب اللہ میں جو کچھ پایا ہے اس کی ہم نے پیروی کی ہے۔

محمد بن صباح بزار ابراہیم بن محمد، محمد بن عیسی، عبداللہ بن جعفر مخزومی، ابراہیم بن سعد، سعد بن  ابراہیم، قاسم بن محمد، حضرت عائشہ رضی اللہ تعالیٰ عنہ فرماتی ہیں کہ رسول اللہ صلی اللہ علیہ و آلہ و سلم نے فرمایا جس نے ہمارے اس دین میں نئی نئی باتیں ایجاد کیں جو اس میں نہیں ہیں تو وہ رد ہیں۔ ابن عیسیٰ کہتے ہیں کہ رسول اللہ صلی اللہ علیہ و آلہ و سلم نے فرمایا کہ جس نے کوئی بات بنائی ہمارے اس دین کے علاوہ تو وہ رد ہے۔

احمد بن حنبل، ولید بن مسلم، ثور بن یزید، خالد بن معدان، حضرت عبدالرحمن بن عمرو السلمی اور حجر بن حجر دونوں سے روایت ہے کہ ہم عرباض بن ساریہ کے پاس آئے اور وہ ان لوگوں میں سے تھے جن کے بارے میں یہ آیت نازل ہوئی۔ (وَّلَا عَلَي الَّذِيْنَ اِذَا مَآ اَتَوْكَ لِتَحْمِلَهُمْ قُلْتَ لَآ اَجِدُ مَآ اَحْمِلُكُمْ عَلَيْهِ) 9۔ التوبہ:92) پس جب عرباض آئے پس ہم نے انہیں سلام کیا اور کہا کہ ہم دونوں آپ کے پاس زیارت کرنے آپ کی عیادت کرنے اور آپ سے کچھ استفادہ کرنے آئے ہیں تو عرباض نے فرمایا کہ رسول اللہ صلی اللہ علیہ و آلہ و سلم نے ایک روز ہمیں نماز پڑھائی پھر ہماری طرف متوجہ ہوئے اور ہمیں ایک بلیغ اور نصیحت بھرا وعظ فرمایا کہ جسے سن کر آنکھیں بہنے لگے اور قلوب اس سے ڈر گئے تو ایک کہنے والے نے کہا یا رسول اللہ صلی اللہ علیہ و آلہ و سلم گویا کہ یہ رخصت کرنے والے کی نصیحت ہے۔ تو آپ ہمارے لیے کیا مقرر فرماتے ہیں فرمایا کہ میں تمہیں اللہ سے ڈرنے اور تقویٰ کی وصیت کرتا ہوں اور سننے کی اور ماننے کی اگرچہ ایک حبشی غلام تمہارا امیر ہو پس جو شخص تم میں سے میرے بعد زندہ رہے گا تو عنقریب وہ بہت زیادہ اختلافات دیکھے گا پس تم پر لازم ہے کہ تم میری سنت اور خلفائے راشدین میں جو ہدایت یافتہ ہیں کی سنت کو پکڑے رہو اور اسے نواجذ (ڈاڑھوں) سے محفوظ پکڑ کر رکھو اور دین میں نئے امور نکالنے سے بچتے رہو کیونکہ ہر نئی چیز بدعت ہے اور ہر بدعت گمراہی ہے۔

مسدد، یحیی، ابن جریح، سلیمان ابن، عتیق، طلق بن حبیب حنف، قیس، حضرت عبداللہ بن مسعود رضی اللہ تعالیٰ عنہ نبی صلی اللہ علیہ و آلہ و سلم سے نقل کرتے ہیں کہ آپ نے فرمایا کہ آگاہ رہو تباہ و برباد ہو گئے جھگڑنے اور بحث و مباحثہ کرنے والے تین مرتبہ یہ ارشاد فرمایا۔

اتباع سنت کی طرف بلانے والے کی فضیلت

یحیی بن ایوب، اسماعیل ابن جعفر، علاء ابن عبدالرحمن، ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جس شخص نے ہدایت کی طرف بلایا تو اسے اجر ملے گا اس کی اتباع کرنے والوں کے برابر اجر بایں طور کہ ان عمل کرنے والوں کے اجر میں کچھ کمی واقع نہ ہو گی اور جس نے گمراہی کی طرف بلایا تو اسے گمراہی پر چلنے والوں کا بھی گناہ ملے گا لیکن ان گمراہوں کے گناہ میں کچھ کمی نہ ہو گی۔

عثمان بن ابو شیبہ، سفیان، زہری، حضرت عامر رضی اللہ تعالیٰ عنہ بن سعید اپنے والد سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا کہ مسلمانوں میں سے بڑا مجرم جرم کے اعتبار سے وہ شخص ہے جس نے کسی ایسے معاملہ کے متعلق سوال کیا جو حرام نہیں تھا پس لوگوں پر اس کے سوال کرنے کی وجہ سے حرام ہو گیا۔

افضلیت صحابہ کا بیان

عثمان بن ابو شیبہ، اسود بن عامر، عبدالعزیز بن ابو سلمہ، عبید اللہ، نافع، حضرت ابن عمر رضی اللہ تعالیٰ عنہ فرماتے ہیں کہ ہم لوگ رسول اللہ صلی اللہ علیہ و آلہ و سلم کے زمانہ میں کہتے تھے کہ ہم حضرت ابو بکر رضی اللہ تعالیٰ عنہ کے برابر کسی کو نہیں کرتے تھے پھر حضرت عثمان رضی اللہ تعالیٰ عنہ کے برابر کسی کو نہیں کرتے تھے پھر اس کے بعد ہم اصحاب النبی کو چھوڑ دیتے تھے ان میں آپس میں کسی کو فضیلت نہیں دیتے تھے۔

احمد بن صالح، عنبسہ، یونس، ابن شہاب، سالم بن عبد اللہ، حضرت ابن عمر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم کی حیات طیبہ میں ہم لوگ کہا کرتے تھے کہ رسول اللہ صلی اللہ علیہ و آلہ و سلم کی امت کے افضل ترین انسان نبی صلی اللہ علیہ و آلہ و سلم ان کے بعد ابو بکر رضی اللہ تعالیٰ عنہ ہیں پھر عمر فاروق رضی اللہ تعالیٰ عنہ پھر عثمان رضی اللہ تعالیٰ عنہ ہیں۔

محمد بن کثیر، سفیان، جامع بن ابو راشد، ابو یعلی، حضرت محمد بن الحنفیہ (جو حضرت علی کے صاحبزادے ہیں) فرمایا کہ میں نے اپنے والد سے عرض کیا کہ رسول اللہ صلی اللہ علیہ و آلہ و سلم کے بعض لوگوں میں سب سے زیادہ افضل اور بہتر کون ہیں؟ حضرت علی رضی اللہ تعالیٰ عنہ نے فرمایا کہ حضرت ابو بکر رضی اللہ تعالیٰ عنہ، انہوں نے کہا میں نے عرض کیا پھر کون؟ فرمایا حضرت عمر رضی اللہ تعالیٰ عنہ۔ محمد بن الحنفیہ کہتے ہیں کہ پھر مجھے یہ خدشہ ہوا کہ میں کہوں پھر کون؟ تو آپ (علی رضی اللہ تعالیٰ عنہ) کہیں گے کہ حضرت عثمان اس لیے میں نے کہا کہ پھر آپ (ان دونوں کے بعد) افضل ہیں؟ اے میرے ابا جان! تو فرمایا (حضرت علی نے) میں تو مسلمانوں میں سے ایک آدمی ہوں۔

محمد بن مسکین، محمد فریابی کہتے ہیں کہ میں نے سفیان ثوری سے سنا وہ فرماتے تھے کہ جس شخص کا یہ خیال ہو کہ حضرت علی رضی اللہ تعالیٰ عنہ، حضرات شیخین (صدیق و عمر رضی اللہ تعالیٰ عنہ) سے زیادہ مستحق تھے خلافت کے اس نے غلط اور خطا کار ٹھہرایا حضرت ابو بکر رضی اللہ تعالیٰ عنہ، حضرت عمر رضی اللہ تعالیٰ عنہ اور تمام مہاجرین انصار صحابہ کو اور میں نہیں سمجھتا کہ ایسے شخص کے اس اعتقاد کے باوجود اس کا کوئی عمل آسمان کی طرف اٹھایا جائے یعنی ایسے شخص کے تو اعمال بھی قبول نہ ہوں گے۔

محمد بن یحیی بن فارس، قبیصہ، عباد سماک کہتے ہیں کہ میں نے سفیان ثوری سے سنا کہ خلفاء پانچ ہیں۔ حضرت ابو بکر رضی اللہ تعالیٰ عنہ، حضرت عمر رضی اللہ تعالیٰ عنہ، حضرت عثمان رضی اللہ تعالیٰ عنہ، حضرت علی رضی اللہ تعالیٰ عنہ، حضرت عمر بن عبدالعزیز رضی اللہ تعالیٰ عنہ خلفاء راشدین صحابہ میں سے چار ہی تھے۔ عمر بن عبدالعزیز کو ان کے ورع و تقویٰ، عدل و انصاف اور اتباع سنت کی وجہ سے خلفاء میں شامل کر لیا گیا


خلافت کا بیان

محمد بن یحیی بن فارس۔ عبدالرزاق، محمد، معمر، زہری، عبید اللہ بن عبد اللہ، ابن عباس رضی اللہ تعالیٰ عنہ فرماتے ہیں کہ حضرت ابو ہریرہ رضی اللہ تعالیٰ عنہ بیان کرتے ہیں کہ ایک شخص رسول اللہ صلی اللہ علیہ و آلہ و سلم کے پاس آیا اور کہنے لگا کہ اے بیشک میں نے رات کو (خواب) میں دیکھا کہ ایک ابر ہے جس میں سے گھی اور شہد ٹپک رہا ہے پس میں لوگوں کو دیکھتا ہوں کہ ہاتھ پھیلائے ہوئے ہیں کچھ زیادہ لینے والے ہیں اور کچھ کم لینے والے ہیں اور میں نے دیکھا کہ ایک رسی آسمان سے زمین تک پہنچ رہی ہے پھر میں نے یا رسول اللہ صلی اللہ علیہ و آلہ و سلم آپ کو دیکھا آپ نے اس رسی کو پکڑا اور آپ صلی اللہ علیہ و آلہ و سلم اوپر تشریف لے گئے پھر اسے دوسرے شخص نے پکڑا اور وہ بھی اس کے ذریعہ سے اوپر چڑھ گیا پھر ایک تیسرے شخص نے اسے پکڑا اور وہ بھی اس کے ذریعہ اوپر چلا گیا پھر ایک چوتھے شخص نے اسے پکڑا تو وہ ٹوٹ گئی لیکن پھر مل گئی اور وہ شخص بھی اوپر چلا گیا حضرت ابو بکر رضی اللہ تعالیٰ عنہ نے (یہ سن کر) فرمایا کہ میرے ماں باپ صلی اللہ علیہ و آلہ و سلم آپ پر قربان ہوں یا رسول اللہ صلی اللہ علیہ و آلہ و سلم مجھے اجازت دیں تو میں ضرور اس خواب کی تعبیر کروں گا آپ نے فرمایا کہ تعبیر بیان کرو تو انہوں نے فرمایا کہ جہاں تک ابر کے ٹکڑے کا تعلق ہے تو وہ اسلام کا سایہ اور ابر ہے اور اس میں سے جو گھی اور شہد ٹپک رہا ہے قرآن مجید ہے اس کی نرمی (گھی) مٹھاس (شہد) جو کم اور زیادہ لینے والے ہیں ان سے مراد وہ شخص ہے جو قرآن اور اس کے علوم کو بہت زیادہ حاصل کرتے ہیں کہ اور جو قرآن کریم کو حاصل کرتے ہیں کہ اور جہاں تک آسمان سے زمین تک کی رسی کا تعلق ہے تو اس سے مراد وہ حق ہے جس پر آپ ہیں جسے آپ نے پکڑا ہوا ہے پس اللہ آپ کو اٹھا لیں گے پھر آپ کے بعد ایک شخص اس رسی کو تھام لے گا تو وہ بھی اٹھ جائے گا پھر ایک دوسرا آدمی اسے تھامے گا تو وہ بھی اٹھ جائے گا پھر ایک تیسرا شخص اس رسی کو تھامے گا وہ ٹوٹ جائے گی پھر اس کے لے ملا دی جائے گی تو وہ بھی اٹھ جائے گا۔ یا رسول اللہ صلی اللہ علیہ و آلہ و سلم آپ مجھے ضرور بتلائیں کہ میں نے صحیح کہا، یا غلطی کی؟ آپ نے فرمایا کہ تم نے کچھ درست کہا اور کچھ غلطی کی۔ تو صدیق اکبر رضی اللہ تعالیٰ عنہ نے کہا کہ اے اللہ کے رسول میں قسم اٹھاتا ہوں کہ آپ مجھے ضرور بتلائیں گے کہ میں نے کیا خطا کی؟ نبی صلی اللہ علیہ و آلہ و سلم نے فرمایا کہ قسم مت کھاؤ۔ اور قسم کھانے کی صورت میں ضروری ہو جاتا ہے بتلانا جبکہ بتلانا اللہ کے حکم کے خلاف تھا اس لیے فرمایا کہ تم قسم مت کھاؤ۔

محمد بن یحیی بن فارس، محمد بن کثیر، سلیمان بن کثیر، زہری، عبید اللہ بن عبد اللہ، حضرت ابن عباس رضی اللہ تعالیٰ عنہ حضور اکرم صلی اللہ علیہ و آلہ و سلم سے یہی حدیث بیان کرتے ہیں کہ اس میں فرمایا کہ حضور اکرم صلی اللہ علیہ و آلہ و سلم نے ابو بکر رضی اللہ تعالیٰ عنہ کی غلطی بتلانے سے انکار کیا۔

محمد بن مثنی، محمد بن عبداللہ انصاری، اشعث، حسن، حضرت ابو بکرہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے ایک روز فرمایا کہ تم میں سے کسی نے خواب دیکھا ہے کہ ایک شخص نے کہا میں نے خواب دیکھا ہے وہ یہ کہ گویا ایک میزان ہے جو آسمان سے اتری ہے اس میں آپ کو اور ابو بکر رضی اللہ تعالیٰ عنہ کو وزن کیا گیا تو آپ حضرت ابو بکر رضی اللہ تعالیٰ عنہ پر بھاری ثابت ہوئے (آپ کا پلڑا جھک گیا) پھر حضرت ابو بکر رضی اللہ تعالیٰ عنہ اور حضرت عمر رضی اللہ تعالیٰ عنہ کو وزن کیا گیا تو حضرت ابو بکر رضی اللہ تعالیٰ عنہ کا پلڑا بھاری ہو گیا پھر حضرت عثمان رضی اللہ تعالیٰ عنہ اور حضرت عمر رضی اللہ تعالیٰ عنہ کا وزن کیا گیا تو حضرت عمر رضی اللہ تعالیٰ عنہ کا پلڑا بھاری ہو گیا پھر اس کے بعد میزان اٹھا لی گئی پس ہم نے رسول اللہ کے چہرہ مبارک پر ناگواری کے اثرات دیکھے۔

موسی بن اسماعیل، حماد، علی بن زید، حضرت عبدالرحمن بن ابو بکرہ رضی اللہ تعالیٰ عنہ اپنے والد سے روایت کرتے ہیں کہ رسول اکرم صلی اللہ علیہ و آلہ و سلم نے ایک روز فرمایا تم میں سے کسی شخص نے خواب دیکھا ہے؟ آگے مذکورہ بالا حدیث بیان کیا لیکن اس حدیث میں حضور اکرم صلی اللہ علیہ و آلہ و سلم کی ناگواری کا ذکر نہیں فرمایا بلکہ یہ خواب حضور اکرم صلی اللہ علیہ و آلہ و سلم کو غمگین کر گیا یعنی آپ کو برا محسوس ہوا اور آپ نے فرمایا کہ وہ نبوت کی خلافت کی ہو گی پھر اسکے بعد اللہ تعالیٰ جسے چاہے گا ملک عطا کرے گا۔

عمرو بن عثمان، محمد بن حرب، زبیدی، ابن شہاب، عمر بن ابان عثمان، حضرت جابر بن عبداللہ رضی اللہ تعالیٰ عنہ بیان کرتے ہیں کہ رسول اللہ صلی اللہ علیہ و آلہ و سلم نے ایک مرتبہ ارشاد فرمایا کہ آج کی رات ایک مرد صالح کو (خود حضور اکرم صلی اللہ علیہ و آلہ و سلم) کو دکھایا گیا کہ حضرت ابو بکر رضی اللہ تعالیٰ عنہ کو رسول اللہ صلی اللہ علیہ و آلہ و سلم کے ساتھ لٹکایا گیا اور عمر رضی اللہ تعالیٰ عنہ کو ابو بکر رضی اللہ تعالیٰ عنہ کے ساتھ لٹکایا گیا اور عثمان رضی اللہ تعالیٰ عنہ کو حضرت عمر رضی اللہ تعالیٰ عنہ کے ساتھ لٹکایا گیا۔ جابر رضی اللہ تعالیٰ عنہ فرماتے ہیں کہ ہم لوگ رسول اللہ صلی اللہ علیہ و آلہ و سلم کے پاس اٹھے ہم نے کہا کہ آپس میں کہ جہاں تک مرد صالح کا تعلق ہے تو وہ رسول اکرم صلی اللہ علیہ و آلہ و سلم خود ہی ہیں اور جو بعض کو بعض کے ساتھ لٹکایا گیا ہے تو وہ (حضور کے بعد) اس کام کے ذمہ دار ہیں جس کے ساتھ اللہ نے اپنے نبی صلی اللہ علیہ و آلہ و سلم کو بھیجا ہے۔ امام ابو داؤ فرماتے ہیں کہ اس حدیث کو یونس اور شعیب نے بھی روایت کیا ہے لیکن دونوں نے عمرو بن ابان بن عثمان کا تذکرہ نہیں کیا۔

محمد بن مثنی، عفان بن مسلم، حماد بن سلمہ، اشعث، عبدالرحمن، ، حضرت سمرہ بن جندب سے مروی ہے کہ ایک شخص نے کہا یا رسول اللہ صلی اللہ علیہ و آلہ و سلم میں نے خواب دیکھا کہ گویا ایک ڈول آسمان پر لٹکایا گیا پس حضرت ابو بکر رضی اللہ تعالیٰ عنہ آئے تو انہوں نے اس ڈول کے کنارے پکڑ کر تھوڑا سا پی لیا پھر حضرت عمر رضی اللہ تعالیٰ عنہ تشریف لائے تو انہوں نے اس کے کنارے پکڑے اور اتنا پیا کہ پیٹ بھر گیا پھر حضرت عثمان آئے تو انہوں نے اس کے کنارے پکڑے اور یہاں تک کہ سیر ہو گئے پھر حضرت علی رضی اللہ تعالیٰ عنہ تشریف لائے تو انہوں نے اس کے دونوں کنارے پکڑے تو وہ ڈول ہل گیا اس کے پانی کے کچھ چھینٹے حضرت علی پر پڑ گئے۔

علی بن سہل رملی، ولید، سعید بن عبدالعزیز، مکحول سے روایت ہے کہ انہوں نے فرمایا کہ ضرور بالضرور اہل روم ملک شام میں چالیس روز تک گھسے رہیں گے اور دمشق و عمان کے علاوہ کوئی شہر ان سے محفوظ نہیں ہو گا۔

موسی بن عامر مری، ولید عبدالعزیز بن العلاء کہتے ہیں کہ انہوں نے ابو الاعیس عبدالرحمن بن سلمان سے سنا وہ کہتے تھے کہ عن قریب عجم کے بادشاہوں میں سے ایک بادشاہ پورے مدائن پر غالب آ جائے گا سوائے دمشق کے۔ اس سے مراد بھی روم کا بادشاہ ہے۔

موسی بن اسماعیل، حماد، برد، ابو علاء، مکحول سے روایت ہے کہ نبی کریم صلی اللہ علیہ و آلہ و سلم نے فرمایا فتنہ اور لڑائیوں کے وقت میں مسلمانوں کا خیمہ اس زمین میں ہو گا جسے، ، غوطہ، ، کہا جاتا ہے۔

ابو ظفر عبدالسلام، جعفر، عوف، عن ابی جمیلہ سے روایت کرتے ہیں کہ انہوں نے فرمایا کہ میں نے حجاج بن یوسف کو خطبہ دیتے ہوئے سنا کہ وہ کہہ رہا تھا کہ عثمان (بن عفان) کی مثال اللہ تعالیٰ کے نزدیک ایسی ہے جیسی کہ عیسیٰ بن مریم کی مثال پھر اس نے یہ آیت پڑھی وہ اسے پڑھتا بھی جاتا اور اس کی تفسیر بھی کرتا جاتا۔ اذ قال اللہ یا عیسیٰ انی متوفیک۔ جب کہا اللہ نے اے عیسیٰ بیشک میں تم کو وفات دینے والا ہوں اور فی الحال میں تم کو اپنی طرف اٹھائے لیتا ہوں اور تم کو ان لوگوں سے پاک کرنے والا ہوں جو منکر ہوں۔ (حضرت عثمان رضی اللہ کے قاتلوں کا بھی بہت ہی خراب ہوا اور وہ زمین پر نہایت ذلت و خواری کے ساتھ مرے، حجاج اس آیت کے پڑھنے سے ہماری طرف اور اہل شام کی طرف اشارہ کر رہا تھا۔

اسحاق بن اسماعیل طالقانی، زہیر بن حرب، جریر، مغیرہ، ربیع بن خالد الضبی کہتے ہیں کہ میں نے حجاج بن یوسف کو خطبہ دیتے ہوئے کہا وہ کہہ رہا تھا کہ اپنے خطبہ میں کہ تم میں سے کسی ایک قاصد کو جو اس کی ضرورت پوری کرنے میں لگا ہو وہ زیادہ معزز ہے یا وہ شخص جو اس کے گھر والوں کی خبرگیری میں لگا ہو؟ پس میں نے اپنے دل میں کہا کہ اللہ کا مجھ پر حق ہے کہ آئندہ تیرے پیچھے کبھی نماز نہیں پڑھوں گا اور اگر میں نے کوئی ایسی جماعت پائی جو تیرے ساتھ قتال کرے تو میں ضرور ان کے ساتھ تجھ سے جہاد کروں گا۔ اسحاق بن اسماعیل نے اپنی روایت میں یہ اضافہ کیا ہے کہ خالد صنبی نے جماجم کی لڑائی میں قتال کیا یہاں تک کہ شہید ہو گئے۔

محمد بن علاء، ابو بکر، عاصم فرماتے ہیں کہ میں نے حجاج کو منبر پر یہ کہتے ہوئے سنا کہ اللہ سے ڈر جتنا تمہارے بس میں ہے اور اس میں کوئی استثناء نہیں ہے اور اگر میں لوگوں کو حکم دوں کہ وہ مسجد کے اس دروازہ سے نکل جائیں اور وہ دوسرے دروازہ سے نکل گئے تو میرے لیے ان کے خون اور اموال حلال ہو گئے (انہیں قتل کرنا میرے لیے جائز ہو گیا) اور اگر میں قبیلہ مضر کے قصور میں قبیلہ ربیعہ کو گرفتار کر لوں تو ایسا کرنا اللہ کی طرف سے میرے لیے حلال ہے اور عبد ہذیل اس سے اس کی مراد ابن مسعود رضی اللہ تعالیٰ عنہ ہیں کہ ان کی طرف سے کون مجھ پر عذر کرے گا کہ وہ یہ خیال کرے کہ ان کی قرات اللہ کی طرف سے ہے خدا کی قسم ان کی قرات تو سوائے دیہاتیوں کے ترنم سے پڑھے جانے والے اشعار میں سے ایک رجز کے علاوہ کچھ نہیں ہے اللہ نے اپنی نبی صلی اللہ علیہ و آلہ و سلم پر نازل نہیں کیا اور کون مجھ سے ان کے آزاد کردہ غلاموں کے بارے میں عذر کرے گا جن میں سے کوئی نیا معاملہ پیش آیا پس خدا کی قسم میں انہیں گذشتہ کل کی طرح چھوڑ دوں گا عاصم کہتے ہیں کہ میں نے سارا قصہ اعمش سے ذکر کیا تو انہوں نے فرمایا کہ میں نے بھی خدا کی قسم اس سے ایسا ہی سنا ہے۔

عثمان بن ابو شیبہ، ابن ادریس، اعمش فرماتے ہیں کہ میں نے حجاج کو منبر پر بیٹھ کر یہ کہتے ہوئے سنا کہ یہ آزاد کردہ غلام لوگ مار ڈالنے اور کاٹ ڈالنے کے قابل ہیں اگر خدا کی قسم میں لکڑی پر لکڑی کا کھٹکا کروں تو انہیں کل گذشتہ کی طرح کر دوں۔

قطن بن نسیر، جعفر بن سلیمان، داؤد بن سلیمان، شریک، سلیمان الاعمش فرماتے ہیں کہ میں حجاج بن یوسف کے ساتھ جمعہ میں شریک تھا تو اس نے خطبہ دیا آگے اعمش ابو بکر بن عیاش کی حدیث کی طرح حدیث بیان کی اس میں کہا کہ حجاج نے کہا کہ اللہ کے خلیفہ اور منتخب شخص عبدالملک بن مروان کی بات کو سنو اور اطاعت کرو آگے سابقہ حدیث بیان کی اور اس میں کہا کہ اگر میں قبیلہ ربیعہ کو مضر قصور میں گرفتار کر لوں۔ اور موالی کا ذکر نہیں کیا۔

خلفاء کا بیان

سوار بن عبد اللہ، عبدالوارث بن سعید، سعید بن جمہان، سفینہ رضی اللہ تعالیٰ عنہ کہتے ہیں کہ رسول اللہ صلی اللہ علیہ و آلہ و سلم نے فرمایا کہ نبوت کی خلافت تیس سال رہے گی پھر اللہ تعالیٰ جسے چاہیں گے اسے ملک یا فرمایا کہ اس کا ملک اسے عطا کریں گے سعید کہتے ہیں کہ سفینہ رضی اللہ تعالیٰ عنہ نے مجھ سے فرمایا کہ تم شمار کر لو حضرت ابو بکر رضی اللہ تعالیٰ عنہ کی خلافت دو سال حضرت عمر کی دس سال اور حضرت عثمان کی بارہ سال اور اسی طرح حضرت علی رضی اللہ تعالیٰ عنہ کی ساڑھے پانچ برس اور چھ ماہ حضرت حسن کی کل ملا کر تیس سال ہوئے سعید کہتے ہیں کہ میں نے حضرت سفینہ سے کہا کہ یہ بنو امیہ کے لوگ یہ سمجھتے ہیں کہ حضرت علی رضی اللہ تعالیٰ عنہ خلیفہ نہیں تھے تو انہوں نے فرمایا کہ ایسا جھوٹ ہے جو بنی زرقاء و بنو امیہ کی چوتڑوں نے نکالا ہے۔

محمد بن علاء، ابن ادریس، حصین، ہل بن یساف، حضرت عبداللہ بن ثالم المازنی کہتے ہیں کہ میں نے سعید بن زید بن عمرو بن نفیل سے سنا کہ جب فلاں شخص کوفہ میں آیا تو اس نے فلاں کو خطبہ دینے کے لیے کھڑا کیا تو سعید بن زید نے میرا ہاتھ پکڑا اور کہا کہ کیا تم اس ظالم شخص کو نہیں دیکھتے پھر سعید رضی اللہ تعالیٰ عنہ بن زید نے نو افراد کے بارے میں گواہی دی کہ وہ جنت میں ہیں اور کہا کہ اگر میں دسویں شخص کے بارے میں بھی گواہی دوں تو گناہ گار نہیں ہوں گا ابن ادریس کہتے ہیں کہ عرب کہتے تھے کہ، ، اثم، ، (یعنی گناہ گار ہوا) میں نے (عبد اللہ بن ظالم المازنی) نے کہا کہ وہ نو افراد کون ہیں؟ تو سعید بن زید رضی اللہ تعالیٰ عنہ نے کہا رسول اللہ صلی اللہ علیہ و آلہ و سلم نے فرمایا کہ جب آپ حراء پہاڑ پر تھے کہ تجھ پر سوائے ایک نبی صلی اللہ علیہ و آلہ و سلم، ایک صدیق اور ایک شہید کے اور کوئی نہیں ہے میں نے کہا کہ نو افراد کون ہیں جن کے بارے میں گواہی دی تھی انہوں نے کہا رسول اللہ صلی اللہ علیہ و آلہ و سلم، حضرت ابو بکر رضی اللہ تعالیٰ عنہ، حضرت عمر رضی اللہ تعالیٰ عنہ، حضرت عثمان رضی اللہ تعالیٰ عنہ، حضرت علی رضی اللہ تعالیٰ عنہ، حضرت طلحہ رضی اللہ تعالیٰ عنہ، زبیر بن عوام رضی اللہ تعالیٰ عنہ، سعد بن ابی وقاص، عبدالرحمن بن عوف رضی اللہ تعالیٰ عنہ میں نے کہا کہ دسواں کون ہے؟ تو سعید رضی اللہ تعالیٰ عنہ کچھ دیر رکے رہے پھر فرمایا کہ میں (یعنی میں دسواں شخص ہوں) امام ابو داؤد فرماتے ہیں کہ اشجعی نے اس حدیث کو سفیان عن منصور عن ہلال بن یساف عن ابن حیان عن عبداللہ بن ظالم کی سند سے بیان کیا ہے۔

حفص بن عمر نمری، شعبہ، حربن صباح، حضرت عبدالرحمن بن الاخنس سے روایت ہے کہ وہ مسجد میں تھے کہ ایک شخص نے حضرت علی رضی اللہ تعالیٰ عنہ کا ذکر کیا (کچھ ان کی شان میں بے ادبی کی) تو حضرت سعید بن زید رضی اللہ تعالیٰ عنہ کھڑے ہو گئے اور فرمایا کہ میں حضور اکرم صلی اللہ علیہ و آلہ و سلم پر گواہی دیتا ہوں کہ یہ بیشک میں نے آپ سے سنا اور آپ فرماتے تھے کہ دس آدمی جنت میں جائیں گے، نبی صلی اللہ علیہ و آلہ و سلم جنت میں ہوں گے، ابو بکر رضی اللہ تعالیٰ عنہ جنت میں ہوں گے، حضرت عمر رضی اللہ تعالیٰ عنہ جنت میں ہوں گے، حضرت عثمان رضی اللہ تعالیٰ عنہ جنت میں ہوں گے، حضرت علی رضی اللہ تعالیٰ عنہ جنت میں ہوں گے، عبدالرحمن بن عوف رضی اللہ تعالیٰ عنہ جنت میں ہوں گے، زبیر بن عوام رضی اللہ تعالیٰ عنہ جنت میں ہوں گے، سعد بن مالک رضی اللہ تعالیٰ عنہ جنت میں ہوں گے اور اگر میں چاہوں تو دسویں کا نام بھی لے سکتا ہوں۔ راوی کہتے ہیں کہ لوگوں نے کہا کہ دسواں کون ہے؟ سعید بن زید کچھ دیر خاموش رہے راوی کہتے ہیں کہ لوگوں نے پوچھا کہ دسواں کون ہے؟ فرمایا کہ سعید رضی اللہ تعالیٰ عنہ بن زید (یعنی خود)۔

ابو کامل، عبدالواحد بن زیاد، صدقہ بن مثنی نخعی، جدہ رباح بن الحارث کہتے ہیں کہ میں کوفہ کی مسجد میں تھا فلاں صاحب کے ساتھ۔ (فلاں سے مراد مغیرہ بن شعبہ ہی) اور ان کے پاس کچھ لوگ کوفہ کے بیٹھے تھے تو حضرت سعید بن زید بن عمرو بن نفیل تشریف لائے تو مغیرہ نے انہیں مرحبا کہا اور انہیں سلام کیا اور ان کو اپنے پاؤں کے پاس اپنی مسند پر بٹھایا اس دوران ایک شخص اہل کوفہ میں سے آیا جسے قیس بن علقمہ کہا جاتا تھا اور اس نے برائی کی جس کی برائی (حضرت علی رضی اللہ تعالیٰ عنہ کے بارے میں نازیبا کلمات کہے) تو سعید بن زید نے کہا کہ یہ کس کو برا بھلا کہہ رہا ہے؟ مغیرہ نے کہا کہ حضرت علی رضی اللہ تعالیٰ عنہ کو برا بھلا کہہ رہا ہے سعید نے فرمایا کہ ارے میں دیکھ رہا ہوں کہ رسول اللہ صلی اللہ علیہ و آلہ و سلم کے صحابہ کو آپ (مغیرہ) کے سامنے برائی سے یاد کیا جارہا ہے پھر بھی آپ اسے منع نہیں کرتے اور نہ اس کو ختم کرتے ہیں میں نے رسول اللہ صلی اللہ علیہ و آلہ و سلم سے سنا ہے آپ فرماتے تھے کہ اور بیشک میں اس سے بے نیاز ہوں کہ آپ سے منسوب کوئی بات ایسی کہوں جو آپ نے نہیں کی اور پھر کل کو (آخرت میں) جب آپ سے ملاقات کروں تو آپ مجھ سے اس بارے میں پوچھ گچھ کریں آپ نے فرمایا کہ ابو بکر رضی اللہ تعالیٰ عنہ جنت میں ہیں، عمر جنت میں ہیں، آگے سابقہ حدیث کی مانند ذکر کیا پھر فرمایا کہ حضرت صحابہ میں سے کسی آدمی کا آپ کے ساتھ دعوت و جہاد کے میدانوں میں حاضر رہنا کہ جس سے اس کا چہرہ غبار آلود ہو جائے بہتر ہے تم میں سے کسی ایک کے ساری عمر کے عمل سے اگرچہ اسے نوح کے برابر عمر ملے۔

مسدد، یزید بن زریع، مسدد یحیی، سعید بن ابو عروبہ، حضرت قتادہ رضی اللہ تعالیٰ عنہ کہتے ہیں کہ حضرت انس بن مالک رضی اللہ تعالیٰ عنہ نے ان سے حدیث بیان کی نبی صلی اللہ علیہ و آلہ و سلم ایک مرتبہ احد پہاڑ پر چڑھے تو آپ کے پیچھے حضرت ابو بکر رضی اللہ تعالیٰ عنہ، حضرت عمر رضی اللہ تعالیٰ عنہ، اور حضرت عثمان رضی اللہ تعالیٰ عنہ بھی ہو لیے پس وہ پہاڑ ان حضرات کی وجہ سے لرزنے لگا تو نبی صلی اللہ علیہ و آلہ و سلم نے اپنا پاؤں مبارک اس پر مارا اور فرمایا کہ اے احد ٹھہر جا (تیرے اوپر ایک نبی، صدیق اور دو شہید ہیں۔)

قتیبہ بن سعید و یزید بن خالد رملی، لیث، ابو زبیر، حضرت جابر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جن لوگوں نے درخت کے نیچے بیعت کی ان میں سے کوئی آگ میں داخل نہیں ہو گا۔

موسی بن اسماعیل، حماد بن سلمہ، احمد بن سنان، یزید بن ہارون، حماد بن سلمہ، عاصم، ابو صالح، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم اللہ نے اہل بدر کو جھانک کر دیکھا اور فرمایا کہ تم جو چاہو کرو بیشک میں نے تمہاری مغفرت کر دی۔

محمد بن عبید، محمد بن ثور، معمر، زہری، عروہ بن زبیر، حضرت مسور رضی اللہ تعالیٰ عنہ بن مخرمہ فرماتے ہیں کہ رسول اللہ صلی اللہ علیہ و آلہ و سلم حدیبیہ کے زمانہ میں نکلے پوری حدیث وہی بیان کی جو پیچھے گزر چکی ہے فرمایا کہ آپ کے پاس عروہ بن مسعود آیا (سردار قریش) اور آپ سے گفتگو کرنے لگا پس جب بھی وہ بات کرتا تو آپ کی ڈاڑھی مبارک پکڑ لیتا تھا (عرب کی روایت کے مطابق منانے کے لیے) حضرت مغیرہ بن شعبہ رضی اللہ تعالیٰ عنہ نبی صلی اللہ علیہ و آلہ و سلم کے پاس تلوار لیے کھڑے تھے اور ان کے سر پر خود تھا انہوں نے تلوار کے دستہ سے عروہ کے ہاتھ پر مارا اور کہا کہ اپنا ہاتھ نبی صلی اللہ علیہ و آلہ و سلم کی ڈاڑھی سے دور رکھ عروہ نے سر اٹھایا اور کہا یہ کون ہے؟ لوگوں نے کہا کہ یہ مغیرہ بن شعبہ رضی اللہ تعالیٰ عنہ ہیں۔

ہناد بن سری، عبدالرحمن بن محمد محاربی، عبدالسلام بن حرب، ابو خالد دنی، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ میرے پاس جبرائیل تشریف لائے اور میرا ہاتھ پکڑا اور مجھے جنت کا وہ دروازہ دکھلایا جس سے میری امت جنت میں جائے گی یہ سن کر حضرت ابو بکر رضی اللہ تعالیٰ عنہ نے فرمایا کہ یا رسول اللہ صلی اللہ علیہ و آلہ و سلم میں چاہتا ہوں کہ میں بھی آپ کے ساتھ ہوتا تاکہ میں بھی اس دروازہ کو دیکھ لیتا۔ آپ نے فرمایا کہ اے ابو بکر جہاں تک تمہارا تعلق ہے تو تم میری امت میں سے پہلے شخص ہو گے جو اس دروازہ سے جنت میں داخل ہو گا۔

حفص بن عمر ابو عمر ضریر، حماد بن سلمہ، سعید بن ایاس جریری، عبداللہ بن شقیق العقیلی، اقرع رضی اللہ تعالیٰ عنہ سے جو حضرت عمر رضی اللہ تعالیٰ عنہ بن الخطاب کے مؤذن تھے روایت کرتے ہیں کہ وہ فرماتے ہیں کہ مجھے حضرت عمر رضی اللہ تعالیٰ عنہ نے ایک پادری کے پاس بھیجا تو میں نے اسے بلا لیا حضرت عمر رضی اللہ تعالیٰ عنہ نے اس سے فرمایا کہ کیا تو اپنی کتاب میں میرا بھی کچھ حال پاتا ہے؟ اس نے کہا کہ ہاں عمر رضی اللہ تعالیٰ عنہ نے فرمایا کہ مجھے کیسے پایا؟ اس نے کہا کہ میں نے آپ رضی اللہ تعالیٰ عنہ کو قرآن پایا۔ راوی کہتے ہیں کہ حضرت عمر رضی اللہ تعالیٰ عنہ نے اس پر کوڑا اٹھا لیا اور فرمایا کہ قرآن کیا ہے؟ اس نے کہا کہ قرآن کا مطلب ہے امانت دار اور سخت۔ اس شخص کو تو کیسا پائے گا جو میرے بعد آئے گا اس نے کہا کہ نیک آدمی سوائے اس کے وہ اپنی قرابت کا خیال رکھے گا۔ حضرت عمر رضی اللہ تعالیٰ عنہ نے تین مرتبہ فرمایا کہ اللہ تعالیٰ عثمان رضی اللہ تعالیٰ عنہ پر رحم فرمائے پھر آپ نے پوچھا کہ اس کے بعد جو آئے گا اسے تو کیسے پاتا ہے؟ اس نے کہا کہ وہ تو لوہے کا میل ہے (جنگ و جدل میں مصروف رہنے والا) راوی کہتے ہیں کہ حضرت عمر رضی اللہ تعالیٰ عنہ نے اپنا ہاتھ اس کے سر پر رکھا اور فرمایا کہ اے گندے بدبو دار یہ کیا کہہ رہا ہے اس نے کہا کہ اے امیر المومنین بیشک وہ ایک نیک خلیفہ ہو گا لیکن جب وہ خلافت پر متمکن ہوں گے تو تلوار لٹکی ہوئی ہو گی اور خون بہہ رہا ہو گا۔ امام ابو داؤد فرماتے ہیں کہ دفر بدبو کو کہتے ہیں۔

رسول اللہ صلی اللہ علیہ و آلہ و سلم کے صحابہ کے فضائل کے بارے میں

عمرو بن عون، مسدد، ابو عوانہ، قتادہ، زرارہ بن اوفی، حضرت عمران بن حصین فرماتے ہیں کہ رسول اللہ صلی اللہ علیہ و آلہ و سلم نے فرمایا کہ میری امت کا بہترین زمانہ وہ ہے جس میں مجھے ان لوگوں کے درمیان بھیجا گیا ہے وہ لوگ بہترین ہیں جو ان کے متصل بعد ہوں گے پھر وہ لوگ جو ان کے قریب ہوں گے اور اللہ تعالیٰ بہتر جانتے ہیں کہ آپ نے تیسرے کا ذکر نہیں فرمایا پھر ایک قوم ظاہر ہو گی جو گواہی دے گی اور ان سے گواہی طلب نہیں کی جائے گی اور نذر مانیں گے لیکن انہیں پورا نہیں کریں گے اور خیانت کریں گے اور ان کے پاس امانت نہیں رکھوائی جائے گی اور ان میں موٹاپا ظاہر ہو جائے گا۔

مسدد، ابو معاویہ، اعمش، ابو صالح، حضرت ابو سعید رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ میرے صحابہ کو برا بھلا مت کہو پس اس ذات کی قسم جس کے قبضہ قدرت میں میری جان ہے تم میں سے کوئی شخص اگر احد پہاڑ کے برابر سونا بھی اللہ کی راہ میں خرچ کرے تو ان صحابہ میں سے کسی ایک کے ایک اور آدھے مدّ (کروڑوں کھربوں) کے برابر نہیں پہنچ سکتا۔

احمد بن یونس، زائد بن قدامہ ثقفی، ، عمر بن قیس، ماصر، عمر بن ابی قرة کہتے ہیں کہ حضرت حذیفہ بن یمان جب مدائن (شام) میں تھے تو وہ ایسی بہت سی باتیں جنھیں حضور اکرم صلی اللہ علیہ و آلہ و سلم نے اپنے صحابہ میں سے چند لوگوں سے غصہ کی حالت میں کہا تھا ذکر کرتے تھے پس جن لوگوں نے وہ باتیں حذیفہ سے سنی تھیں وہ چلے گئے اور وہ حضرت سلیمان فارسی رضی اللہ تعالیٰ عنہ کے پاس آئے اور ان سے حضرت حذیفہ رضی اللہ تعالیٰ عنہ جو کچھ کہتے ہیں وہ کہتے ہیں کہ وہ اس سے زیادہ واقف ہیں یہ سن کر وہ لوگ آپس میں حضرت حذیفہ رضی اللہ تعالیٰ عنہ کے پاس لوٹے اور ان سے کہا کہ ہم نے آپ کی بات کا حضرت سلیمان رضی اللہ تعالیٰ عنہ سے تذکرہ کیا تو انہوں نے آپ کی تصدیق کی نہ ہی تکذیب کی۔ یہ سن کر حضرت حذیفہ رضی اللہ تعالیٰ عنہ حضرت سلمان فارسی رضی اللہ تعالیٰ عنہ کے پاس تشریف لائے سلیمان اپنے سبزی کے کھیت میں تھے تو حذیفہ نے فرمایا اے سلمان کس چیز نے آپ کو میری بات کی تصدیق سے روکا جو میں نے رسول اللہ صلی اللہ علیہ و آلہ و سلم سے سنی ہے تو سلمان فارسی رضی اللہ تعالیٰ عنہ نے فرمایا کہ بیشک رسول اللہ صلی اللہ علیہ و آلہ و سلم کبھی غصہ کی حالت میں ہوتے تو غصہ میں لوگوں کو کچھ کہتے تھے اور کبھی خوشی کی حالت میں ہوتے تو اس حالت خوشی میں لوگوں سے کچھ کہہ دیتے تھے کیا تم باز نہیں آؤ گے یہاں تک کہ لوگوں کو بعض لوگوں کی محبت اور بعض کی نفرت کا وارث نہ بنا دو یہاں تک کہ ان میں اختلاف اور تفریق واقع ہو جائے اور بیشک میں جانتا ہوں کہ رسول اللہ صلی اللہ علیہ و آلہ و سلم نے اپنے خطبہ میں فرمایا کہ میری امت کا کوئی بھی شخص جسے میں نے برا بھلا کہا ہو یا اسے لعنت کی ہو اپنے غصہ کی حالت میں بیشک آدم کی اولاد میں سے ہی ہوں اور جیسا کہ دوسرے لوگ غصہ کا شکار ہوتے ہیں میں بھی غصہ کا شکار ہوتا ہوں اور بیشک مجھے تو رحمة  اللعالمین بنا کر ہی بھیجا ہے پس آپ میرے اس برا بھلا کہنے کو ان کے لیے رحمت بنادیں قیامت کے دن۔ اور خدا کی قسم یا تم ضرور بالضرور (ایسی حدیث بیان کرنے سے) باز آ جاؤ (جن کا صحیح مطلب نہ سمجھنے سے امت میں تفریق پیدا ہو جائے گی) یا پھر میں حضرت عمر رضی اللہ تعالیٰ عنہ کو لکھوں گا۔

حضرت ابو بکر رضی اللہ تعالیٰ عنہ کی خلافت کا بیان

عبد اللہ بن محمد نفیلی، محمد، سلمہ، محمد اسحاق، زہری، عبدالملک بن ابو بکر، عبدالرحمن بن حارث بن ہشام، حضرت عبداللہ بن زمعہ فرماتے ہیں کہ جب رسول اللہ صلی اللہ علیہ و آلہ و سلم کو بیماری کی شدت ہوئی اور میں مسلمانوں کے چند افراد کے ساتھ آپ کے پاس تھا تو آپ کو حضرت بلال رضی اللہ تعالیٰ عنہ نے بلایا نماز کے لیے آپ نے فرمایا کہ کسی کو حکم دو کہ لوگوں کو نماز پڑھائے پس حضرت عبداللہ بن زمعہ نکلے تو دیکھا کہ عمر رضی اللہ تعالیٰ عنہ لوگوں کے درمیان موجود ہیں اور حضرت ابو بکر رضی اللہ تعالیٰ عنہ غائب تھے تو میں نے کہا اے عمر رضی اللہ تعالیٰ عنہ کھڑے ہو جاؤ اور لوگوں کو نماز پڑھاؤ وہ آگے بڑھے اور تکبیر کہی جب رسول اللہ صلی اللہ علیہ و آلہ و سلم نے ان کی آواز سنی اور حضرت عمر رضی اللہ تعالیٰ عنہ بلند بانگ آدمی تھے فرمایا کہ ابو بکر رضی اللہ تعالیٰ عنہ کہاں ہیں اللہ تعالیٰ اور مسلمان اس کا انکار کرتے ہیں پس آپ نے ابو بکر رضی اللہ تعالیٰ عنہ کو بلا بھیجا تو وہ اس وقت تشریف لائے کہ حضرت عمر رضی اللہ تعالیٰ عنہ وہ نماز پڑھا چکے تھے تو پھر حضرت ابو بکر رضی اللہ تعالیٰ عنہ نے لوگوں کو نماز پڑھائی

احمد بن صالح، ابو فدیک، موسیٰ بن یعقوب، عبدالرحمن بن اسحاق، ابن شہاب، عبید اللہ بن حضرت عبداللہ بن زمعہ رضی اللہ تعالیٰ عنہ نے یہ حدیث بیان کی کہ اس میں کہا کہ جب نبی کریم صلی اللہ علیہ و آلہ و سلم نے حضرت عمر رضی اللہ تعالیٰ عنہ کی آواز سنی تو ابن زمعہ رضی اللہ تعالیٰ عنہ کہتے ہیں کہ نبی صلی اللہ علیہ و آلہ و سلم نکلے یہاں تک کہ آپ نے سر مبارک باہر نکالا اپنے حجرہ سے پھر فرمایا نہیں نہیں نہیں۔ چاہیے کہ لوگوں کو ابن ابی قحافہ (صدیق اکبر رضی اللہ تعالیٰ عنہ) نماز پڑھائیں اور آپ ناراضگی کی حالت میں فرما رہے تھے۔


علم کا بیان

علم کی فضیلت کیا بیان

مسدد بن مسرہد، عبداللہ بن داؤد، عاصم بن رجا بن حیوہ، داؤد بن جمیل، کثیر، بن قیس، فرماتے ہیں کہ میں ایک مرتبہ اپنے والد حضرت ابو الدرداء رضی اللہ تعالیٰ عنہ کے ساتھ دمشق کی جامع مسجد میں بیٹھا ہوا تھا کہ تو اچانک ایک آدمی ان کے پاس آیا اور کہنے لگا کہ اے ابو لدرداء رضی اللہ تعالیٰ عنہ میں آپ کے پاس حضور صلی اللہ علیہ و آلہ و سلم کے شہر مدینہ طیبہ سے حاضر ہوا ہوں صرف ایک ایسی حدیث کے حاصل کرنے کیلئے جس کے بارے میں مجھے معلوم ہوا ہے کہ اسے آپ براہ راست حضور اکرم صلی اللہ علیہ و آلہ و سلم سے روایت کرتے ہیں اور میں کسی ضرورت (دنیوی) کی وجہ سے نہیں آیا۔ حضرت ابو الدرداء نے فرمایا کہ بیشک میں حضور اکرم صلی اللہ علیہ و آلہ و سلم کو یہ فرماتے ہوئے سنا کہ جو شخص علم کے حصول کی راہ میں چلا اللہ تعالیٰ اسے جنت کے راستوں میں سے ایک راستہ پر چلاتے ہیں اور بیشک ملائکہ اپنے پروں کو طالب علم کی خوشنودی کے لئے بچھاتے ہیں اور عالم کے لئے زمین و آسمان کی تمام اشیاء مغفرت کی دعا کرتی ہیں اور مچھلیاں پانی کے پیٹ میں۔ اور بیشک عالم کی فضیلت عابد پر ایسی ہے جیسی چودھویں کے چاند کی فضیلت سارے ستاروں پر اور بیشک علماء انبیا کے ورثاء ہیں اور انبیاء علم کو میراث بناتے ہیں پس جس نے اسے حاصل کر لیا تو اس نے پور حصہ حاصل کر لیا۔

محمد بن وزیر، ولید، شبیب بن شعبہ، عثمان بن ابی سودہ، نے حضور علیہ السلام سے یہی حدیث دوسری سند کے ساتھ روایت کی ہے۔

احمد بن یونس، زائدہ اعمش، ابو صالح، ابو ہریرہ سے روایت ہے کہ نبی پاک صلی اللہ علیہ و آلہ و سلم نے فرمایا کہ کوئی آدمی ایسا نہیں ہے کہ وہ علم کے حصول کے راستہ میں چلے مگر یہ کہ اللہ تعالیٰ اس کی وجہ سے اس کے واسطے جنت کا راستہ آسان فرما دیتے ہیں اور جس نے عمل میں کاہلی و تاخیر کی تو اس کا نسب اسے کوئی فائدہ نہیں پہنچائے گا۔

اہل کتاب سے حدیث روایت کرنے کا بیان

احمد بن محمد بن ثابت، عبد الرزاق، معمر، زہری، ابن ابی نملۃ رضی اللہ عنہ اپنے باپ سے روایت ہے کہ وہ حضور اکرم صلی اللہ علیہ و آلہ و سلم کے پاس ایک بار بیٹھے ہوئے تھے اور ان کے قریب ہی ایک یہودی بھی بیٹھا ہوا تھا اسی اثناء میں ایک جنازہ وہاں سے گزرا تو وہ یہودی کہنے لگا کہ اے محمد۔ کیا یہ جنازہ کلام کرتا ہے؟ نبی اکرم صلی اللہ علیہ و آلہ و سلم نے فرمایا کہ واللہ اعلم۔ وہ یہودی کہنے لگے کہ یہ جنازہ بات کر سکتا ہے، حضور اکرم صلی اللہ علیہ و آلہ و سلم نے اپنے صحابہ سے بیان کیا کہ اہل کتاب جو تم سے باتیں بیان کریں تم نہ ان کی تصدیق کرو اور نہ ان کی تکذیب اور یہ کہا کرو کہ ہم تو اللہ اور اس کے رسول پر ایمان لائے، پس اگر اس کی بات غلط ہو گی تو تم نے اس کی تصدیق ہی نہیں کی اور اگر وہ حق ہے تو تم نے اس کی تکذیب بھی نہیں کی ہے۔

احمد بن یونس، ابن ابی زناد، خارجہ بن زید بن ثابت فرماتے ہیں کہ مجھے نبی اکرم صلی اللہ علیہ و آلہ و سلم نے حکم فرمایا کہ چنانچہ میں نے آپ کے لئے یہودیوں کی تحریر وغیرہ سیکھی۔ اور آپ نے فرمایا کہ خدا کی قسم مجھے یقین نہیں ہے کہ یہود میری تحریر کو درست لکھتے ہوں گے چنانچہ میں نے اسے سیکھا ابھی آدھا مہینہ بھی نہیں گزارا تھا کہ میں اس میں ماہر ہو گیا چنانچہ میں ہی آپ کے لئے لکھا کرتا تھا جب آپ لکھواتے اور جب آپ کے پاس کہیں سے یہودیوں کی تحریر آتی تو میں ہی اسے پڑھا کرتا تھا۔

علم کی کتابت کا بیان

مسدد، ابو بکر بن ابی شیبہ، یحیی، عبید اللہ بن اخنس، ولید بن عبداللہ یوسف، ماہل، عبداللہ بن عمرو فرماتے ہیں کہ میں حضور اکرم صلی اللہ علیہ و آلہ و سلم سے جو باتیں سنا کرتا تھا انہیں لکھا کرتا تھا یاد کرنے لیے۔ لیکن مجھے قریش نے منع کیا اور کہنے لگے کہ تم حضور صلی اللہ علیہ و آلہ و سلم کی ہر بات کو جو سنتے ہو لکھ لیا کرتے ہو حالانکہ حضور اکرم صلی اللہ علیہ و آلہ و سلم بشر ہیں (اور بشری تقاضا کی وجہ سے آپ کو غصہ بھی آتا ہے، خوشی کی حالت بھی ہوتی ہے) اور آپ کبھی غصہ میں اور کبھی خوشی کی حالت میں گفتگو کرتے ہیں لہذا میں نے کتابت سے ہاتھ روک لیا اور اس کا تذکرہ حضور اکرم صلی اللہ علیہ و آلہ و سلم سے کیا، حضور نے اپنی انگلیوں سے اپنے منہ کی طرف اشارہ کیا اور فرمایا کہ لکھا کرو اس ذات کی قسم جس کے قبضہ میں میری جان ہے اس منہ سے سوائے حق بات کے اور کچھ نہیں نکلتی۔

نصر بن علی، ابو احمد کثیر بن زید، مطلب بن عبداللہ حنطب فرماتے ہیں کہ حضرت زید بن ثابت، حضرت معاویہ رضی اللہ تعالیٰ عنہ کے پاس آئے اور ان سے کسی حدیث کے بارے میں دریافت کیا حضرت معاویہ نے ایک آدمی کو حکم دیا کہ اسے لکھ لے تو زید بن ثابت نے ان سے کہا کہ بیشک حضور اکرم صلی اللہ علیہ و آلہ و سلم نے ہمیں حکم دیا تھا کہ آپ کی حدیث میں سے کچھ نہ لکھا جائے چنانچہ لکھے ہوئے کو مٹا دیا گیا۔

حضور اقدس صلی اللہ علیہ و آلہ و سلم پر جھوٹ باندھنے کی شدید وعید کا بیان

عمرو بن عون، مسدد، خالد بیان بن بشر، مسدد ابو بشر، وبرہ بن عبدالرحمن، عامر بن عبداللہ بن زبیر سے روایت ہے کہ وہ فرماتے ہیں کہ میں نے (اپنے والد) زبیر رضی اللہ تعالیٰ عنہ سے پوچھا کہ آپ کے لئے حضور اکرم صلی اللہ علیہ و آلہ و سلم سے حدیث روایت کرنے میں کیا مانع ہے؟جیسے کہ آپ کے ساتھی حضور اکرم صلی اللہ علیہ و آلہ و سلم سے روایت کرتے ہیں انہوں نے فرمایا کہ خدا کی قسم مجھے حضور اکرم صلی اللہ علیہ و آلہ و سلم سے ایک خاص تقرب کا درجہ حاصل تھا لیکن میں نے آپ سے سنا ہے کہ آپ فرماتے ہیں کہ جس نے مجھ پر جھوٹ باندھا وہ اپنا ٹھکانہ جہنم میں بنا لے۔

اللہ کی کتاب میں بغیر علم کے گفتگو کرنے کا بیان

عبد اللہ بن محمد بن یحیی، یعقوب بن اسحاق سہیل بن مہران، ابو عمران بن جندب سے روایت ہے کہ حضور اکرم صلی اللہ علیہ و آلہ و سلم نے فرمایا کہ جس شخص نے قرآن کریم میں اپنی رائے سے صحیح گفتگو بھی کی تو اس نے غلطی کی۔

ایک بات کو بار بار دہرانے کا بیان

عمرو بن مرزوق، شعبہ، ابی عقیل، ہاشم بن بلال، سابق بن ناجیہ، ابو سلام حضور اکرم صلی اللہ علیہ و آلہ و سلم کے ایک خادم سے روایت ہے کہ نبی اکرم صلی اللہ علیہ و آلہ و سلم جب کوئی حدیث بیان فرماتے تو اسے تین مرتبہ لوٹاتے، مراد یہ ہے کہ کوئی اہم حکم یا نصیحت ہوتی تو تین مرتبہ بیان فرماتے۔

تیز گفتگو کی صحیح نہیں

محمد بن منصور، سفیان بن عیینہ، زہری، عروہ سے روایت ہے کہ ایک مرتبہ حضرت ابو ہریرہ رضی اللہ تعالیٰ عنہ حضرت عائشہ رضی اللہ تعالیٰ عنہ کے حجرہ برابر والے میں بیٹھے تھے جبکہ حضرت عائشہ رضی اللہ تعالیٰ عنہ نماز پڑھ رہی تھیں۔ حضرت ابو ہریرہ رضی اللہ تعالیٰ عنہ کہنے لگے اے حجرہ والی۔ میری بات سن۔ انہوں نے دو مرتبہ کہا کہ جب حضرت عائشہ رضی اللہ تعالیٰ عنہ نے نماز مکمل کی لی تو کہنے لگے کہ تمہیں کیا تعجب نہیں ہوتا، اس پر اور اس کی گفتگو پر، حالانکہ حضور اکرم صلی اللہ علیہ و آلہ و سلم ایسی گفتگو فرماتے تھے کہ اگر شمار کرنے والا کرنا چاہتا تو ان کے الفاظ کو شمار کر سکتا ہے۔

سلیمان بن داؤد، ابن وہب، یونس، ابن شہاب، عروہ بن زبیر، بن زبیر فرماتے ہیں کہ حضرت عائشہ رضی اللہ تعالیٰ عنہ زوجہ مطہرہ حضور اقدس صلی اللہ علیہ و آلہ و سلم نے فرمایا کہ تمہیں ابو ہریرہ رضی اللہ تعالیٰ عنہ پر تعجب نہیں ہوتا وہ آئے اور میرے حجرہ کے پہلو میں بیٹھ گئے۔ اور حضور علیہ السلام سے حدیث بیان کرنے لگے مجھے سنانے کے لئے جبکہ میں تسبیح پڑھ رہی تھی وہ میری تسبیح پوری ہونے سے قبل ہی کھڑے ہو گئے اگر میں انہیں پالیتی تو ان سے تردید کرتی کہ حضور صلی اللہ علیہ و آلہ و سلم تمہاری طرح گفتگو نہیں فرماتے تھے۔


فتویٰ میں احتیاط سے کام لینے کا بیان

ابراہیم بن موسیٰ عیسی، عبداللہ بن سعد، معاویہ سے روایت ہے کہ نبی اکرم صلی اللہ علیہ و آلہ و سلم نے منع فرمایا ہے مغالطات دینے سے۔

حسن بن علی، ابو عبدالرحمن، سعید ابن ابی ایوب بکر بن عمر، مسلم بن یسار، ابو عثمان حضور اکرم صلی اللہ علیہ و آلہ و سلم سے روایت فرماتے ہیں کہ جس شخص نے بغیر علم کے (غلط) فتویٰ دیا تو اس پر عمل کرنے والے کا گناہ بھی فتویٰ دینے والے پر ہو گا۔

سلیمان بن داؤد، ابن وہب، یحیی بن ایوب، بکر بن عمر، عمرو بن ابی نعیمہ، ابو عثمان، عبدالملک بن مروان سے روایت ہے کہ نبی اکرم صلی اللہ علیہ و آلہ و سلم نے فرمایا کہ جس شخص نے بغیر علم کے فتویٰ دیا تو اس کا گناہ بھی فتویٰ دینے والے پر ہو گا۔ سلیمان المہری نے اپنی روایات میں اتنا اضافہ اور کیا ہے کہ آپ صلی اللہ علیہ و آلہ و سلم نے فرمایا جس نے اپنے بھائی کو ایسے کام کا مشورہ دیا جس کے بارے میں وہ جانتا ہے کہ فائدہ اس کے غیر میں ہے تو اس نے خیانت کی۔

علم سے روکنے کی کراہت کا بیان

موسی بن اسماعیل، حماد علی بن حکم، عطاء، ابو ہریرہ حضور اکرم صلی اللہ علیہ و آلہ و سلم سے ان روایات کرتے ہیں آپ نے فرمایا کہ جس شخص سے کسی علم کے بارے میں سوال کیا گیا اور اس نے باوجود علم کے اسے چھپایا اللہ تعالیٰ قیامت میں آگ کی لگام ڈالیں گے۔


علم کی نشر و اشاعت کی فضیلت

زہیر بن حرب، عثمان بن ابی شیبہ، جریر، اعمش عبداللہ بن عبداللہ سعید بن جبیر، ابن عباس سے روایت ہے کہ حضور اکرم صلی اللہ علیہ و آلہ و سلم نے فرمایا کہ تم لوگ مجھ سے سنا کرتے ہو اور پھر تم سے سنا جائے گا اور ان لوگوں سے سنا جائے گا جو تم سے سنتے ہیں

مسدد، یحیی، شعبہ، عمر بن سلیمان فرماتے ہیں کہ میں نے حضور اکرم صلی اللہ علیہ و آلہ و سلم کو یہ فرماتے ہوئے سنا کہ اللہ تعالیٰ اس شخص کو تر و تازہ رکھے جس نے ہم سے حدیث سنی اور سے یاد کیا یہاں تک کہ اسے آگے دوسروں تک پہنچایا پس بہت سے فقہ کے حامل ایسے ہیں جو اس کو زیادہ فقیہ لوگوں تک پہنچا دیں گے اور بہت سے فقہی مسائل کے واقف ایسے ہیں جو خود فقیہ نہیں ہیں۔

سعید بن منصور، عبدالعزیز بن ابی حازم سے روایت ہے کہ حضور اکرم صلی اللہ علیہ و آلہ و سلم نے فرمایا کہ خدا کی قسم تیری رہنمائی سے اگر اللہ تعالیٰ ایک آدمی کو ہدایت عطا فرمائیں تو یہ بات تمہارے لیے سرخ اونٹوں سے زیادہ بہتر ہے۔

بنی اسرائیل سے روایت کا بیان

ابو بکر بن ابی شیبہ، علی بن مسہر، محمد بن عمر ابو سلمہ فرماتے ہیں کہ حضور اکرم صلی اللہ علیہ و آلہ و سلم نے فرمایا کہ بنی اسرائیل سے روایت کرو کوئی حرج نہیں۔


بنی اسرائیل سے روایت کا بیان

محمد بن مثنی، معاذ، قتادہ، ابو حسان عبداللہ بن عمر سے روایت ہے کہ وہ فرماتے ہیں کہ حضور اکرم صلی اللہ علیہ و آلہ و سلم ہمیں بنی اسرائیل سے بہت سی باتیں بتلاتے یہاں تک کہ صبح ہو جاتی لیکن آپ صلی اللہ علیہ و آلہ و سلم اٹھتے نہ تھے۔ (اس مجلس سے) الّا یہ کہ ایک عظیم نماز (تہجد) کے لیے۔

غیر اللہ کے لئے علم طلب کرنے کا بیان

ابو بکر بن ابی شیبہ، سریح بن نعمان، فلیح، ابو طوالہ، عبداللہ بن عبدالرحمن بن معمر، سعید بن یسار سے روایت ہے کہ نبی اکرم صلی اللہ علیہ و آلہ و سلم نے فرمایا کہ جس شخص نے وہ علم کہ جس سے اللہ تبارک تعالیٰ کی خوشنودی حاصل کی جاتی ہے اس لیے سیکھا کہ اس کے ذریعہ اسے دنیا کا کچھ مال و متاع مل جائے تو ایسا شخص جنت کی خوشبو کو بھی نہیں پا سکے گا قیامت کے دن۔ یعنی جنت کی ہوا۔

قصے وغیرہ کا بیان

محمود بن خالد ابو مسہر، عباد بن عباد، خواص، یحیی بن ابی عمر، عمرو بن عبد اللہ، شیبانی عوف بن مالک فرماتے ہیں کہ میں نے حضور اکرم صلی اللہ علیہ و آلہ و سلم کو یہ فرماتے ہوئے سنا کہ قصے کہانیاں صرف امراء و حکام یا وہ لوگ جنہیں اس کا حکم دیا گیا یا مغرور و متکبر شخص۔

مسدد، جعفر بن سلیمان معلی بن زیاد، علاء بن بشیر، فرماتے ہیں کہ میں ایک مرتبہ کمزور و غریب مہاجرین کی ایک جماعت میں بیٹھا ہوا تھا، اور (ان کی فقر و غربت کا یہ عالم تھا) ان میں سے کچھ لوگ دوسرے لوگوں سے بسبب برہنہ ہونے کے پردہ کر رہے تھے اور ایک قاری قرآن کی تلاوت ہم پر کر رہا تھا کہ اچانک حضور اکرم صلی اللہ علیہ و آلہ و سلم تشریف لائے اور ہمارے پاس کھڑے ہو گئے تو وہ قاری خاموش ہو گئے نبی صلی اللہ علیہ و آلہ و سلم نے ہمیں سلام کیا اور فرمایا کہ تم لوگ کیا کر رہے تھے؟ ہم نے کہا کہ یا رسول اللہ صلی اللہ علیہ و آلہ و سلم بیشک وہ شخص ہمارا قاری ہے اور ہم پر قرآن کی تلاوت کر رہا تھا، اور ہم اللہ کی کتاب سن رہے تھے۔ یہ سن کر نبی کریم صلی اللہ علیہ و آلہ و سلم نے فرمایا کہ تمام تعریفیں اللہ کے لیے ہیں جس نے میری امت میں ایسے لوگ بنائے کہ جن کے ساتھ مجھے صبر کرنے کا حکم دیا گیا۔ راوی کہتے ہیں کہ پھر حضور اکرم صلی اللہ علیہ و آلہ و سلم ہمارے درمیان میں بیٹھ گئے تاکہ آپ صلی اللہ علیہ و آلہ و سلم اپنے آپ کو برابر رکھیں، ہمارے درمیان ہر طرف سے (کوئی یہ نہ سمجھے کہ مجھ سے دور ہیں) اس کے بعد آپ نے اپنے دست مبارک سے اشارہ فرمایا اس طرح (حلقے بنا کر بیٹھنے کا) چنانچہ سب لوگ حلقہ بنا کر بیٹھ گئے اس طرح کہ سب کے چہرے آپ کے سامنے آ گئے۔ راوی کہتے ہیں کہ میرا خیال ہے کہ حضور نے ان میں سے میرے علاوہ کسی کو نہ پہچانا پھر رسول اللہ صلی اللہ علیہ و آلہ و سلم نے فرمایا کہ اے فقراء مہاجرین کی جماعت! تمہیں قیامت کے دن ایک کامل نور کی بشارت ہو، تم لوگ مالداروں سے آدھا دن پہلے جنت میں داخل ہو گے اور وہ آدھا دن پانچ سو سال کا ہو گا۔

محمد بن مثنی، عبدالسلام، موسیٰ بن حلف، قتادہ انس بن مالک سے روایت ہے کہ حضور اکرم صلی اللہ علیہ و آلہ و سلم نے فرمایا کہ یہ بات کہ میں اس قوم کے ساتھ جو اللہ تعالیٰ کا ذکر کرتے ہوں فجری نماز سے لے کر طلوع آفتاب بیٹھوں میرے نزدیک اس بات سے زیادہ محبوب ہے کہ میں اسماعیل کی اولاد میں سے چار غلام آزاد کروں۔ اور یہ بات کہ میں ان لوگوں کے ساتھ جو اللہ تعالیٰ کا ذکر نماز عصر سے لے کر غروب آفتاب تک کرتے ہوں بیٹھوں مجھے زیادہ محبوب ہے اس سے کہ میں چار غلام آزاد کروں۔

عثمان بن ابی شیبہ، حفص بن غیاث، اعمش، ابراہیم، عبیدہ، عبداللہ رضی اللہ تعالیٰ عنہ سے روایت ہے کہ حضور اکرم صلی اللہ علیہ و آلہ و سلم نے مجھ سے فرمایا کہ میرے سامنے سورة نساء کی تلاوت کرو۔ میں نے عرض کیا کہ میں آپ کے سامنے تلاوت کروں، حالانکہ (یہ قرآن) تو آپ پر ہی نازل کیا گیا ہے؟ فرمایا کہ میں چاہتا ہوں کہ اپنے علاوہ کسی اور سے سنوں، چنانچہ میں نے آپ کے سامنے تلاوت کی یہاں تک میں نے اللہ کے قول،فَکَيْفَ إِذَا جِئْنَا مِنْ کُلِّ أُمَّةٍ بِشَهِيدٍ ، والی آیت ختم کی اور اپنا سر اٹھایا تو دیکھا کہ حضور اکرم صلی اللہ علیہ و آلہ و سلم کی آنکھوں سے آنسو بہہ رہے تھے۔

احمد بن محمد مروزی، عبدالرزاق، معمر، زہری، علی بن حسین، حضرت صفیہ رضی اللہ تعالیٰ عنہ فرماتی ہیں کہ ایک مرتبہ رسول اللہ صلی اللہ علیہ و آلہ و سلم معتکف تھے میں ایک رات آپ کی زیارت کے لیے آئی میں نے آپ سے گفتگو کی پھر میں واپسی کے لیے کھڑی ہوئیں اور واپس جانے کے لیے مڑی تو آپ بھی میرے ساتھ کھڑے ہو گئے تاکہ مجھے روانہ کریں اس زمانہ میں حضرت صفیہ کی رہائش گاہ اسامہ بن زید کے گھر میں تھی تو اس دوران انصار کے دو افراد گزرے انہوں نے جب رسول اللہ صلی اللہ علیہ و آلہ و سلم کو دیکھا تو تیزی سے آپ کے پیچھے ہو لیے آپ نے فرمایا کہ اپنی رفتار اور چال اختیار کرو بیشک یہ صفیہ بنت حیی ہے وہ دونوں کہنے لگے کہ سبحان اللہ یا رسول اللہ (یہ آپ کیا کہہ رہے ہیں کہ ہم آپ پر بدگمانی کریں) آپ نے فرمایا کہ شیطان انسان کے ساتھ دوڑتا ہے جس طرح خون (انسانوں کی رگوں میں) دوڑتا ہے پس مجھے ڈر ہوا کہ کہیں وہ تم دونوں کے دلوں میں کوئی کھٹکا یا برائی نہ ڈال دے۔

وعدہ وفا کرنا شیوہ مسلم ہے

ابن مثنی، ابو عامر، ابراہیم، طہمان، علی بن عبدالعلی، ابو نعمان، ابو وقاص، حضرت زید بن ارقم رسول اللہ صلی اللہ علیہ و آلہ و سلم سے روایت کرتے ہیں آپ نے فرمایا جب آدمی اپنے مسلمان بھائی سے وعدہ کرے اور اس کی نیت وعدہ نبھانے کی ہو پھر وہ کسی مجبوری کی بناء پر وعدہ نبھا نہ سکے اور مقررہ وقت پر نہ آئے تو اس پر کچھ گناہ نہیں۔

محمد بن یحیی نیساپوری، محمد بن سنان، ابراہیم، طہمان، بدیل، عبدالکریم، عبد اللہ، شقیق، حضرت عبداللہ رضی اللہ تعالیٰ عنہ بن ابی الحمساء فرماتے ہیں کہ میں نے نبی کریم صلی اللہ علیہ و آلہ و سلم سے آپ کی بعثت سے قبل کوئی چیز خریدی اس کی کچھ قیمت میرے ذمہ واجب الاداء تھی تو میں نے آپ سے وعدہ کر لیا کہ کل آپ کو یہیں اسی جگہ لا کر دوں گا پھر میں بھول گیا تین روز کے بعد مجھے یاد آیا تو میں دوڑ کر آیا تو دیکھا کہ آپ اپنی اسی جگہ پر موجود ہیں آپ نے فرمایا کہ اے جوان تو نے مجھ پر بڑی مشقت ڈال دی میں یہاں پر تین روز سے تیرے انتظار میں ہوں امام ابو داؤد فرماتے ہیں کہ محمد بن یحیی نیسابو ری نے فرمایا کہ ہمارے پاس عبدالکریم بن عبداللہ بن شقیق ہے۔


غیر موجود چیزوں پر جو اپنے پاس نہ ہوں فخر کرنا

سلیمان بن حرب، حماد بن زید، ہشام بن عروہ، فاطمہ بنت منذر، حضرت اسماء بنت ابو بکر سے روایت ہے کہ ایک عورت نے کہا یا رسول اللہ صلی اللہ علیہ و آلہ و سلم اگر میں اس پر ان چیزوں سے فخر کروں جو مجھے میرے شوہر نے نہیں دیں۔ تو کیا مجھ پر گناہ ہو گا آپ نے فرمایا کہ اپنے پاس غیر موجود چیزوں پر فخر کرنا جھوٹ کے دو کپڑے پہننے والے کے مثل ہے۔

مذاق و مزاح کرنے کا بیان

وہب بن بقیہ، خالد، حمید، حضرت انس رضی اللہ تعالیٰ عنہ سے مروی ہے کہ ایک شخص نبی کریم صلی اللہ علیہ و آلہ و سلم کے پاس آیا اور کہا کہ یا رسول اللہ صلی اللہ علیہ و آلہ و سلم مجھے سوار کر دیجیے نبی کریم صلی اللہ علیہ و آلہ و سلم نے فرمایا کہ ہم تو تجھے اونٹنی کے بچہ پر سوار کریں گے اس نے کہا کہ اونٹنی کا بچہ کا کیا کروں گا۔ آپ نے فرمایا کہ تو آخر کیا اونٹوں کو اونٹنی نہیں جنتی؟

یحیی بن معین، حجاج بن محمد، یونس بن ابو اسحاق، ابو اسحاق، عیزار بن حریس، حضرت نعمان بن بشیر فرماتے ہیں کہ ایک بار حضرت ابو بکر رضی اللہ تعالیٰ عنہ نے رسول اللہ صلی اللہ علیہ و آلہ و سلم کے پاس حاضر ہونے کی اجازت طلب کی تو حضرت عائشہ رضی اللہ تعالیٰ عنہ کی بلند آواز انہوں نے سنی جب وہ اندر داخل ہوئے تو حضرت عائشہ رضی اللہ تعالیٰ عنہ کو چانٹا مارنے کے لیے پکڑا اور فرمایا کہ ارے میں تجھے رسول اللہ صلی اللہ علیہ و آلہ و سلم پر آواز بلند کرتے ہوئے دیکھ رہا ہوں تو رسول اللہ صلی اللہ علیہ و آلہ و سلم نے ابو بکر کو روکنا شروع کیا اور ابو بکر رضی اللہ تعالیٰ عنہ نکلے تو نے دیکھا میں نے کیسے تجھے آدمی سے بچایا۔ نعمان رضی اللہ تعالیٰ عنہ کہتے ہیں کہ پھر حضرت ابو بکر رضی اللہ تعالیٰ عنہ کچھ روز رکے رہے پھر اس کے بعد رسول اللہ صلی اللہ علیہ و آلہ و سلم کے پاس آنے کی اجازت مانگی تو دونوں نے صلح کر لی تھی تو صدیق اکبر نے فرمایا کہ اپنی صلح میں مجھے بھی شامل کر لیں جس طرح آپ نے مجھے اپنی جنگ شامل کیا تو رسول اللہ صلی اللہ علیہ و آلہ و سلم نے فرمایا کہ ہم نے کر لیا ہم نے کر لیا۔

مومل بن فضل، ولید بن مسلم، عبداللہ بن علا ء، بسر بن عبید اللہ، ابو ادریس خولانی، حضرت عوف رضی اللہ تعالیٰ عنہ بن مالک الاشجعی فرماتے ہیں کہ میں غزوہ تبوک میں رسول اللہ صلی اللہ علیہ و آلہ و سلم کے پاس آیا آپ ایک چمڑے کے بنے ہوئے خیمے میں تھے میں نے سلام کیا تو آپ نے اس کا جواب دیا اور فرمایا اندر داخل ہو جا میں نے کہا کیا پورا اندر داخل ہو جاؤں اور فرمایا کہ ہاں پورا داخل ہو جا۔ چنانچہ میں اندر داخل ہو گیا۔

صفوان بن صالح، ولید، عثمان بن ابی العاتکہ کہتے ہیں کہ عوف رضی اللہ تعالیٰ عنہ نے یہ جو پوچھا کہ پورا داخل ہو جاؤں اس لیے پوچھا کہ خیمہ چھوٹا تھا۔

ابراہیم بن مہدی، شریک، عاصم، حضرت انس رضی اللہ تعالیٰ عنہ فرماتے ہیں کہ نبی کریم نے مجھ سے فرمایا کہ اے دو کانوں والے فرمایا کہ (کیونکہ دو کان تو ہر ایک کے ہوتے ہیں)

مذاق سے کسی کی چیز لینا

محمد بن بشار، یحیی، سیلمان بن عبدالرحمن دمشقی، شعیب بن اسحاق، ابن ابو ذئب، حضرت عبداللہ بن سائب رضی اللہ تعالیٰ عنہ بن یزید سے روایت ہے کہ وہ اپنے والد سے اور وہ عبداللہ کے دادا سے روایت کرتے ہیں انہوں نے رسول اللہ صلی اللہ علیہ و آلہ و سلم کو یہ فرماتے ہوئے سنا تم میں سے کوئی اپنے مسلمان بھائی کی چیز نہ لے نہ مذاق میں نہ حقیقتاً۔ اور جس کسی نے اپنے بھائی کی لکڑی لے لی تو اسے چاہیے کہ اسے واپس کر دے محمد بن بشار نے اپنی روایت میں بن یزید (سائب بن یزید کا لفظ ذکر نہیں کیا اور کہا کہ رسول اللہ صلی اللہ علیہ و آلہ و سلم نے فرمایا )۔

محمد بن سلیمان انباری، ابن نمیر، اعمش، عبداللہ بن یسار، حضرت عبدالرحمن بن ابی لیلی فرماتے ہیں کہ مجھ سے محمد رسول اللہ صلی اللہ علیہ و آلہ و سلم کے اصحاب نے بیان کیا کہ وہ رسول اللہ صلی اللہ علیہ و آلہ و سلم کے ساتھ چلے جا رہے تھے سفر میں ان میں سے ایک شخص سو گیا تو ان میں سے بعض اس کی رسی کی طرف چلے جو اس کے ساتھ تھی اور اسے لے لیا وہ آدمی گھبرا گیا آپ نے فرمایا کہ مسلمان کے لیے جائز نہیں کہ دوسرے مسلمان کو گھبراہٹ میں مبتلا کر دے۔

گفتگو میں منہ بگاڑنا برا ہے

محمد بن سنان نافع بن عمر، بشر بن عاصم، حضرت عبداللہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ اللہ تعالیٰ مردوں میں سے چیڑ چیڑ باتیں کرنے والے کو مبغوض رکھتے ہیں جو اپنی زبان کو (دائیں سے بائیں) حرکت دیتا رہتا ہے۔ جس طرح گائے اپنی زبان کو حرکت دیتی رہتی ہے۔

ابن سرح، ابن وہب، عبداللہ بن مسیب، ضحاک بن شرجیل، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جو شخص لوگوں کے قلوب کو اپنی طرف پھیرنے کے لیے عمدہ گفتگو سیکھے اللہ قیامت کے روز اس کے صرف و عدل فرائض اور نفلی عبادات قبول نہیں فرمائیں گے ایک قول یہ ہے کہ صرف سے مراد توبہ ہے اور عدل سے مراد عبادات، نماز، روزہ، وغیرہ کا فدیہ ہے)۔

عبد اللہ بن مسلمہ، مالک، زید بن اسلم رضی اللہ تعالیٰ عنہ سے روایت ہے کہ حضرت عبداللہ بن عمر رضی اللہ تعالیٰ عنہ نے فرمایا کہ مشرق سے دو افراد آئے انہوں نے تقریر کی لوگوں کو ان کا انداز بیان بہت پسند آیا تو رسول اللہ صلی اللہ علیہ و سلم نے فرمایا کہ بیشک کچھ بیان جادو اثر ہوتے ہیں یا فرمایا کہ بعض بیان جادو کی تاثیر رکھتے ہیں۔

سلیمان بن عبدالحمید بہرانی، اسماعیل بن عیاش، محمد بن اسماعیل، ضمضم، شریح بن عبید، ابو ظبیة کہتے ہیں کہ حضرت عمرو بن العاص نے ایک روز ایک آدمی کو جس نے کھڑے ہو کر لمبا خطاب کیا تھا فرمایا کہ کاش وہ درمیانی گفتگو کرتا تو اس کے لیے بہتر ہوتا میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ میرا خیال ہے یا فرمایا کہ مجھے حکم دیا گیا ہے کہ گفتگو میں توسط اختیار کروں کیونکہ درمیانے انداز میں ہی خیر ہے۔


شعر گوئی کا بیان

ابو لولید طیالسی، شعبہ، اعمش، ابو صالح، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ اگر تم میں سے کسی کا پیٹ پیپ سے بھر جائے یہ بہتر ہے کہ تمہارے واسطے کہ وہ شعر سے بھرے ابو علی نے فرمایا کہ مجھے عبید کے واسطہ سے یہ بات پہنچی ہے کہ اس قول کا مقصد یہ ہے کہ اس کا پیٹ بھر جائے شعر کے وہ شعر سے قرآن سے اور ذکر اللہ سے غافل کر دے اور اگر قرآن اور ذکر اللہ اس پر غالب ہوں شعر گوئی سے تو ہمارے نزدیک وہ پیٹ بھرا ہوا نہیں ہے اشعار سے۔ اس وعید میں داخل نہیں۔ اور بیشک بعض بیان جادو اثر ہوتے ہیں اس کا معنی یہ ہے کہ کوئی اپنے بیان میں اس درجہ کو پہنچا ہو کہ اگر کسی انسان کی سچی تعریف کرے تو اس انداز سے کرے کہ لوگوں کے دل اس کی بات کی طرف پھر جائیں اور پھر کسی کی مذمت کرے سچی تو اس انداز سے کرے کہ لوگوں کے قلوب اس کے اس قول کی طرف پھر جائیں تو گویا کہ اس نے سامعین پر جادو کر دیا۔

ابو بکر بن ابو شیبہ، ابن مبارک، یونس، زہری، ابو بکر بن عبدالرحمن بن حارث بن ہشام، مروان بن حکم، عبدالرحمن، اسود بن عبدیغوث، حضرت ابی بن کعب رسول اللہ سے روایت کرتے ہیں کہ آپ نے فرمایا بعض شعر حکمت والے ہوتے ہیں۔

مسدد، ابو عوانہ، سماک، عکرمہ، حضرت ابن عباس رضی اللہ تعالیٰ عنہ فرماتے ہیں کہ ایک دیہاتی رسول اللہ صلی اللہ علیہ و آلہ و سلم کے پاس آیا اور اپنے کلام میں گفتگو کرنے لگا رسول اللہ صلی اللہ علیہ و آلہ و سلم نے فرمایا کہ بعض بیان جادو بھرے ہوتے ہیں اور بعض اشعار حکمت و دانائی لیے ہوتے ہیں۔

محمد بن یحیی بن فارس، سعید بن محمد، ابو تمیلہ، ابو جعفر نحوی، عبداللہ بن ثابت، صخر بن عبداللہ بن بریدہ رضی اللہ تعالیٰ عنہ اپنے والد سے اور وہ ان کے دادا سے روایت کرتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ بعض بیان جادو اثر ہوتے ہیں اور بعض علم جہل ہوتا ہے اور بعض شعر حکمت بھرے ہوتے ہیں اور بعض بات بوجھ ہوتی ہے۔ صعصعہ بن صوحان نے کہا کہ اللہ کے نبی صلی اللہ علیہ و آلہ و سلم نے سچ فرمایا کہ بہرحال آپ کا قول کہ بعض بیان جادو اثر ہوتے ہیں تو ایک آدمی جو کسی کا حق دبائے ہوتا ہے صاحب حق سے زیادہ ماہر گفتگو ہوتا ہے اور دلائل کے ساتھ صاحب حق سے اصرار کرتا ہے تو لوگ اسے مدلل انداز گفتگو سے سحرزدہ ہو جاتے ہیں اور وہ دوسرے کا حق وصول کر لیتا ہے اور آپ کا یہ ارشاد کہ بعض علم جہل ہوتا ہے اور وہ یہ ہے کہ عالم اپنے علم میں ایسی باتوں کا تکلف کرتا ہے جنہیں وہ نہیں جانتا۔ تو وہ اسے جاہل بنا دیتا ہے اور آپ کا یہ ارشاد کہ بعض شعر، حکمت بھرے ہوتے ہیں تو یہ وہ وعظ و نصیحت اور امثال ہیں جن سے لوگوں کو نصیحت ہوتی ہے۔ اور آپ نے یہ جو فرمایا کہ بعض گفتگو بوجھ ہوتی ہے اس کا مطلب یہ ہے کہ تم اپنی گفتگو ایسے شخص پر پیش کرو جو اسکے قابل نہ ہو اور اسے سننا چاہتا ہو۔

ابن ابو خلف، احمد بن عبد معنی، سفیان بن عیینہ، زہری، سعید، عمر، حسان حضرت سعید سے روایت ہے کہ حضرت عمر حضرت حسان بن ثابت کے پاس سے گزرے وہ مسجد میں شعر کہہ رہے تھے حضرت عمر نے ان کی طرف دیکھا تو انہوں نے فرمایا کہ تم سے بہتر شخص جب موجود تھے میں اس زمانہ میں بھی شعر پڑھتا تھا۔

احمد بن صالح، عبدالرزاق، معمر، زہری، سعید بن مسیب، حضرت ابو ہریرہ رضی اللہ تعالیٰ عنہ سے اس معنی کی حدیث مروی ہے اس اضافہ کے ساتھ کہ حضرت عمر رضی اللہ تعالیٰ عنہ نے انہیں اجازت دے دی انہیں خدشہ ہوا کہ وہ حضور اکرم صلی اللہ علیہ و آلہ و سلم کی اجازت کی دلیل لے آئیں گے۔

محمد بن سلیمان مصیصی، ابن زناد، حضرت عروہ، حضرت عائشہ رضی اللہ تعالیٰ عنہ سے روایت کرتے ہیں وہ فرماتی ہیں کہ رسول اللہ صلی اللہ علیہ و آلہ و سلم حضرت حسان کے لیے منبر مسجد میں رکھتے تھے اور وہ اس پر کھڑے ہو کر رسول اللہ صلی اللہ علیہ و آلہ و سلم کی شان اقدس میں گستاخی کرنے والوں کی ہجو (برائی) بیان کرتے تھے رسول اللہ صلی اللہ علیہ و آلہ و سلم نے فرمایا کہ بیشک روح القدس حسان کے ساتھ ہیں جب تک کہ وہ رسول اللہ صلی اللہ علیہ و سلم کی طرف سے دفاع کریں۔

احمد بن محمد مروزی، علی بن حسین، یزید نحوی عکرمہ، حضرت ابن عباس رضی اللہ تعالیٰ عنہ نے فرمایا کہ قرآن کریم کی آیت، (وَالشُّعَرَاۗءُ يَتَّبِعُهُمُ الْغَاوٗنَ) 26۔ الشعراء:224) اور شعراء ان کی اتباع گمراہ لوگ ہی کرتے ہیں اس میں سے منسوخ اور مستثنی ہو گئے وہ لوگ جن کے لیے فرمایا (اِلَّا الَّذِيْنَ اٰمَنُوْا وَعَمِلُوا الصّٰلِحٰتِ وَذَكَرُوا اللّٰهَ كَثِيْرًا) 26۔ الشعراء:227) مگر وہ لوگ جو ایمان لائے اور اعمال صالحہ کیے اور کثرت سے اللہ کا ذکر کیا۔

خوابو ں کا بیان

عبد اللہ بن مسلمہ مالک، اسحاق بن عبداللہ بن ابو طلحہ، زفر بن اصعاصہ، حضرت ابو ہریرہ رضی اللہ تعالیٰ عنہ سے روایت کرتے ہیں کہ رسول اللہ صلی اللہ علیہ و آلہ و سلم جب صبح کی نماز سے (فارغ ہو کر) منہ موڑتے تو فرماتے کیا تم میں سے کسی نے رات میں خواب دیکھا ہے؟ اور آپ فرماتے ہیں کہ بیشک میرے بعد نبوت کا کوئی حصہ باقی نہ رہے گا سوائے پاکیزہ خوابو ں کے۔

محمد بن کثیر، شعبہ، قتادہ، حضرت انس رضی اللہ تعالیٰ عنہ، حضرت عبادہ رضی اللہ تعالیٰ عنہ بن صامت سے روایت کرتے ہیں کہ نبی کریم صلی اللہ علیہ و آلہ و سلم نے فرمایا کہ مومن کا خواب نبوت کے چھیالیس اجزاء میں سے ایک جز ہے۔

قتبیہ بن سعید، عبدالوہاب، ایوب، محمد، حضرت ابو ہریرہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ جب زمانہ قریب ہو گا تو مسلمان کے خواب عموماً جھوٹے نہ ہوں گے اور سب سے زیادہ سچی گفتگو کرنے والے ہی کے خواب بھی سب سے سچے ہوں گے۔ خواب کی تین قسمیں ہیں۔ نیک خواب اللہ تعالیٰ کی طرف سے بشارت ہیں۔ غمزدہ کرنے والے اور تکلیف دہ خواب شیطانی اثر سے ہوتے ہیں۔ اور بعض خواب انسان کے دل میں اٹھنے والے خیالات و تصورات سے ہوتے ہیں جب تم میں سے کوئی (خواب میں) ناگوار بات دیکھے تو اسے چاہیے کہ اٹھ کھڑا ہو، نماز پڑھے اور اس خواب کو لوگوں سے بیان نہ کرے اور میں پاؤں میں بیڑی کا پڑا رہنا پسند کرتا ہوں اور گلے میں طوق پڑا ہونا ناپسند کرتا ہوں کیونکہ بیڑی پاؤں میں پڑنے کی تعبیر یہ ہے کہ دین میں ثابت قدم رہے گا۔ امام ابو داؤد فرماتے ہیں کہ زمانہ قریب ہو جائے گا اس سے مراد رات اور وہ دن کا قرب ہے جب دونوں پورے اور برابر ہو جائیں۔

احمد بن حنبل، ہشیم، یملی بن عطاء، وکیع بن عدس، عمہ حضرت ابو رزین رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ خواب پرندے کے پاؤں پر ہوتا ہے جب تک کہ اس کی تعبیر نہ دی گئی ہو اور جب تعبیر بتلا دی جاتی ہے تو وہ اب واقع ہو گیا راوی کہتے ہیں کہ میرا خیال ہے آپ نے یہ بھی فرمایا کہ خواب سوائے محبت کرنے والے اور صاحب الرائے عقلمند آدمی کے کسی سے بیان نہ کرو

نفیلی، زہیر، یحیی بن سعید، ابو سلمہ، حضرت ابو قتادہ کہتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا خواب اللہ کی طرف سے ہوتے ہیں جب تم میں سے کوئی ناگوار بات دیکھے تو اسے چاہیے کہ اپنی بائیں طرف تین بار تھوکے اور تعوذ پڑھے۔ شیطان کے شر سے پناہ مانگے پس وہ خواب اسے نقصان نہیں پہنچائے گا۔

یزید بن خالد ہمدانی، قتیبہ بن سعید ثقفی، لیث، حضرت ابو الزبیر، حضرت جابر نبی کریم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ جب تم میں سے کوئی شخص ناگوار خواب دیکھے تو اس کے اثر سے بچنے کے لیے اپنی بائیں جانب تین بار تھوکے، اور تین مرتبہ اللہ تعالیٰ کی پناہ مانگے شیطان سے اور جس پر کروٹ پر لپٹا تھا اس کو بدل لے۔

احمد بن صالح، عبداللہ بن وہب، یونس، ابن شہاب، ابو سلمہ، ابن عبدالرحمن، حضرت ابو ہریرہ رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو سنا آپ فرماتے تھے۔ جس نے خواب میں دیکھا وہ عنقریب بیداری کی حالت میں بھی مجھے دیکھے گا یا فرمایا گویا کہ اس نے مجھے بیداری کی حالت میں دیکھا اور شیطان میری صورت میں متمثل نہیں ہو سکتا۔

مسدد، سلیمان بن داؤد، حماد، ایوب، عکرمہ، حضرت ابن عباس رضی اللہ تعالیٰ عنہ سے مروی ہے کہ نبی کریم صلی اللہ علیہ و آلہ و سلم سرور دو عالم صلی اللہ علیہ و آلہ و سلم نے فرمایا کہ جس نے دنیا میں کوئی تصویر (جاندار کی) بنائی اللہ تعالیٰ روز قیامت اسے عذاب دیں گے اسی تصویر سے جب تک کہ وہ اس میں روح نہ پھونک دے اور وہ روح پھونک نہیں سکے گا اور جس نے جھوٹے خواب لوگوں کو سنائے اسے پابند کیا جائے گا کہ جو کے دانہ میں گرہ لگائے اور وہ لگانے پر قادر نہیں لہذا عذاب میں مبتلا رہے گا اور جس نے کسی جماعت کی باتیں کان لگا کر سنیں اور وہ اس سے بھاگ رہے ہوں گے اس کے دونوں کانوں میں روز قیامت پگھلا ہوا سیسہ بہایا جائے گا۔

موسی بن اسماعیل، حماد، ثابت، حضرت انس رضی اللہ تعالیٰ عنہ بن مالک سے روایت ہے کہ رسول اللہ صلی اللہ علیہ و آلہ و سلم نے فرمایا کہ رات میں نے دیکھا گویا ہم عقبہ بن رافع کے گھر میں ہیں اور ہمارے پاس ابن طاب کی تازہ تر کھجوروں میں سے رطب لائی گئی میں نے اس کی یہ تعبیر و تاویل کی کہ دنیا کی بلندی و رفعت ہمارے لیے ہیں اور آخرت میں عاقبت عمد انجام بھی ہمارے لیے ہیں اور بیشک ہمارا دین پاکیزہ اور عمدہ ہو گیا اور رافع سے بلندی لی۔

جمائی لینے کا بیان

احمد بن یونس، زہیر، سہیل، ابن ابو سعید خدری رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جب تم میں سے کسی کو جمائی آئے تو اسے چاہیے کہ اپنا منہ بند کر لے کیونکہ شیطان منہ میں داخل ہو جاتا ہے۔

ابن علاء، وکیع، سفیان، سہیل سے یہی حدیث روایت مروی ہے انہوں نے کہا کہ نماز میں اگر جمائی آ جائے تو حتی الامکان اسے روکے۔

حسن بن علی، یزید بن ہارون، ابن ابی ذئب، سعید بن ابی سعید مقبری، حضرت ابو ہریرہ رضی اللہ تعالیٰ عنہ فرماتے ہیں کہ نبی کریم صلی اللہ علیہ و آلہ و سلم نے فرمایا کہ اللہ تعالیٰ چھینک کو پسند فرماتے ہیں اور جمائی لے تو حتی الامکان اسے روکے اور ہاہ ہاہ نہ کرے۔

چھینک کا بیان

مسدد، یحیی، ابن عجلان، سمی، ابو صالح، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم جب چھینک لیتے تو اپنا دست مبارک یا اپنا کپڑا اپنے منہ پر رکھ لیتے اور اپنی آواز پست اور نیچی رکھتے۔

محمد بن داد بن سفیان، خشیش بن اصرم، عبدالرزاق، معمر، زہری، ابن مسیب، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا پانچ چیزیں مسلمان پر مسلمان بھائی کے لیے واجب ہیں۔ سلام کا جواب دینا۔ چھینکنے والے کا جواب دینا۔ دعوت قبول کرنا۔ مریض کی عیادت کرنا۔ جنازہ کے پیچھے چلنا۔

چھینک کا جواب کیسے دے

عثمان بن ابو شیبہ، جریر، منصور، حضرت ہلال بن یساف کہتے ہیں کہ ایک بار ہم سلام بن عبید رضی اللہ تعالیٰ عنہ کے ساتھ سفر میں تھے لوگوں میں سے ایک شخص چھینکا اور کہا السلام علیکم تو سالم نے کہا کہ تجھ پر اور تیری والدہ پر بھی سلام ہو پھر بعد میں کہا کہ شاید تجھے میری بات ناگوار گزری ہے اس نے کہا میں تو یہ چاہتا تھا کہ آپ میری والدہ کا ذکر ہی نہ کرتے نہ نیکی کے ساتھ اور نہ برائی کے ساتھ۔ سالم نے کہا کہ میں نے تو وہی کہا جو رسول اللہ صلی اللہ علیہ و آلہ و سلم نے فرمایا تھا کہ ایک بار ہم آپ کے پاس تھے کہ ایک آدمی کو چھینک آئی اس نے کہا السلام علیکم تو رسول اللہ صلی اللہ علیہ و آلہ و سلم نے فرمایا کہ تجھ پر اور تیری والدہ پر بھی پھر آپ نے فرمایا جب تم میں سے کسی کو چھینک آئے تو وہ الحمد للہ کہے پھر آپ نے اللہ کی تعریف کے بعض کلمات ذکر کیے اَلحَمدُ لِلّٰہ رَبِّ العَالَمِین۔ اَلحَمدُ لِلّٰہِ عَلیٰ کُلِّ حَال یا صرف اَلحَمدُ لِلّٰہ اور چاہیے کہ چھینکنے والے کے قریب بیٹھا ہوا شخص کہے یَرحَمُکَ اللہ۔ اور پھر چھینکنے والا اسے جواب دے کہ یَغفِرُاللہُ لَنَا وَلَکُم۔

تمیم بن منتصر اسحاق یعنی ابن یوسف، ابو بشر، ورقاء، منصور، ہلال بن یساف، خالد بن عرفجہ، حضرت سالم بن عبید اللہ الاشجعی رضی اللہ تعالیٰ عنہ سے یہی حدیث رسول اللہ صلی اللہ علیہ و آلہ و سلم سے مروی ہے۔

موسی بن اسماعیل، عبدالعزیز بن عبداللہ بن ابو سلمہ، عبداللہ بن دینار ابو صالح، حضرت ابو ہریرہ رضی اللہ تعالیٰ عنہ نبی کریم صلی اللہ علیہ و آلہ و سلم سے روایت کرتے ہیں آپ نے فرمایا کہ جب تم میں سے کوئی چھینکے تو  الْحَمْدُ   لِلَّهِ عَلَی کُلِّ حَالٍ کہے اور اس کا بھائی یا ساتھی کہے يَرْحَمُکَ اللَّهُ اور پھر وہ دوبارہ کہے يَهْدِيکُمُ اللَّهُ وَيُصْلِحُ بَالَکُمْ۔

کتنی بار چھینک کا جواب دینا چاہیے؟

مسدد، یحیی، ابن عجلان، سعید بن ابی سعید، حضرت ابو ہریرہ رضی اللہ تعالیٰ عنہ فرماتے ہیں کہ اپنے بھائی کو تین بار چھینک کا جواب دو۔ اور جو اس سے زیادہ چھینکیں ہوں تو وہ زکام ہیں لہذا ان کا جواب ضروری نہیں۔

عیسی بن حماد مصری، لیث، ابن عجلان، سعید بن ابو سعید، حضرت ابو ہریرہ رضی اللہ تعالیٰ عنہ سے یہی روایت مرفوعاً مروی ہے امام ابو داؤد فرماتے ہیں کہ ابو نعیم نے عن موسیٰ بن قیس عن محمد بن عجلان عن سعید، عن ابی ہریرہ رضی اللہ تعالیٰ عنہ، عن النبی صلی اللہ علیہ و آلہ و سلم والے طریق سے بھی اسے روایت کیا ہے۔

ہارون بن عبد اللہ، مالک بن اسماعیل، عبدالسلام بن حرب، یزید بن عبدالرحمن، یحیی بن اسحاق بن عبداللہ بن ابی طلحہ اپنی والدہ حمیدہ یا عبیدہ بنت عبید بن رفاعہ الزرقی سے اور وہ اپنے والد سے روایت کرتی ہیں کہ نبی کریم صلی اللہ علیہ و آلہ و سلم نے فرمایا کہ چھینکنے والے کو تین بار جواب دو اس کے بعد اگر چاہو تو جواب دو اور چاہو تو رک جاؤ۔

ابراہیم بن موسی، ابن ابو زائد، عکرمہ بن عمار، حضرت ایاس بن سلمہ رضی اللہ تعالیٰ عنہ بن الاکوع اپنے والد سے روایت کرتے ہیں کہ ایک شخص نبی کریم صلی اللہ علیہ و آلہ و سلم کے پاس چھینکا تو آپ نے فرمایا یہ شخص زکام میں مبتلا ہے۔

ذمی کافر کو چھینک کا جواب کیسے دیا جائے

عثمان بن ابو شیبہ، وکیع، سفیان، حکیم بن دیم، حضرت ابو ہریرہ رضی اللہ تعالیٰ عنہ اپنے والد سے روایت کرتے ہیں انہوں نے فرمایا کہ یہودی نبی کریم صلی اللہ علیہ و آلہ و سلم کے پاس آ کر چھینکتے اس امید پر کہ آپ انہیں يَرْحَمُکُمْ اللَّهُ کہیں گے لیکن آپ انہیں يَهْدِيکُمُ اللَّهُ وَيُصْلِحُ بَالَکُمْ کہتے۔

ذمی کافر کو چھینک کا جواب کیسے دیا جائے

احمد بن یونس، زہیر، محمد بن کثیر، سفیان معنی، سلیمان تیمی حضرت انس رضی اللہ تعالیٰ عنہ فرماتے ہیں کہ رسول  اللہ صلی اللہ علیہ و آلہ و سلم کے پاس دو آدمی چھینکے تو ان میں سے ایک کو آپ نے یرحمک اللہ کہا اور دوسرے کو چھوڑ دیا آپ سے عرض کیا گیا یا رسول اللہ صلی اللہ علیہ و آلہ و سلم دو آدمی چھینکے آپ نے ایک کو یرحمک اللہ کہا اور دوسرے کو چھوڑ دیا۔ آپ نے فرمایا کہ اس نے اللہ کی تعریف کی اور اس نے اللہ کی تعریف نہیں کی۔

پیٹ کے بل لیٹنے والے شخص کا حکم

محمد بن مثنی، معاذ بن ہشام، یحیی بن ابو کثیر، ابو سلمہ بن عبدالرحمن، حضرت یعیش بن طحفہ بن قیس الغفاری رضی اللہ تعالیٰ عنہ فرماتے ہیں کہ میرے والد اصحاب صفہ میں سے تھے ایک مرتبہ رسول اللہ صلی اللہ علیہ و آلہ و سلم نے فرمایا کہ عائشہ رضی اللہ تعالیٰ عنہ کے گھر چلو چنانچہ ہم چلے تو آپ نے فرمایا اے عائشہ رضی اللہ تعالیٰ عنہ ہمیں کھانا کھلاؤ تو وہ ایک خاص قسم کی گھاس (ساگ کی طرح کی جسے کھایا جاتا ہے) لائیں چنانچہ ہم نے کھایا پھر آپ نے فرمایا کہ اے عائشہ ہمیں کھلاؤ تو وہ مالیدہ، حیس لائیں چڑیا کے برابر (بہت تھوڑا سا) ہم نے وہ کھا لیا پھر آپ نے فرمایا اے عائشہ رضی اللہ تعالیٰ عنہ ہمیں پلاؤ تو وہ دودھ کا بڑا سا پیالہ لائیں سو ہم نے وہ پی لیا آپ نے فرمایا اے عائشہ رضی اللہ تعالیٰ عنہ ہمیں پلاؤ تو وہ ایک چھوٹا سا پیالہ لائیں دودھ کا ہم نے وہ پی لیا پھر آپ نے فرمایا کہ اگر تم چاہو تو سو جاؤ اور چاہو تو مسجد چلے جاؤ۔ وہ کہتے ہیں کہ میں سحری کے وقت لیٹا ہوتا پیٹ کے بل تو اچانک کسی نے اپنے پاؤں سے مجھے ہلایا اور فرمایا کہ یہ لیٹنے کی ہیئت اللہ کو ناپسند ہے وہ کہتے ہیں کہ میں نے نظر اٹھا کر دیکھا تو وہ رسول اللہ صلی اللہ علیہ و آلہ و سلم تھے۔


بغیر رکاوٹ والی چھت پر سونا صحیح نہیں ہے

محمد بن مثنی، سالم یعنی بن نوح، عمرو بن جابر حنفی، وعلہ بن عبدالرحمن بن وثاب، حضرت عبدالرحمن بن علی بن شیبان اپنے والد سے روایت کرتے ہیں کہ وہ فرماتے ہیں کہ رسول اللہ صلی اللہ علیہ و آلہ و سلم نے فرمایا جو شخص کسی گھر کی ایسی چھت پر سویا جس کے اردگرد رکاوٹ نہ ہو تو اس سے ذمہ بری ہو گیا۔ (یعنی اگر وہ گر کر مر گیا تو اس کا خون ہدر ہے)۔

پاک ہو کر (با وضو) سونا باعث فضیلت ہے

موسی بن اسماعیل، حماد، عاصم بن بہدلہ، شہر بن حوشب، ابو ظبیہ، حضرت معاذ بن جبل نبی کریم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ کوئی مسلمان ایسا نہیں کہ وہ اللہ کے ذکر کے ساتھ با وضو رات گزارے اور رات کو بڑبڑا کر اٹھے اور اللہ سے دنیا و آخرت کی پناہ مانگے اور اللہ اسے نہ دے یعنی اللہ ضرور دیتے ہیں۔ ثابت البنانی کہتے ہیں کہ ابو ظبیہ (جواس حدیث کے راوی ہیں) ہمارے پاس آئے اور یہ حدیث عن معاذ بن جبل عن النبی صلی اللہ علیہ و آلہ و سلم کے طریق سے ہم سے بیان کی۔ ثابت کہتے ہیں کہ فلاں شخص نے کہا کہ میں نے بیشک بہت کوشش کی اٹھتے وقت بیدار ہوتے وقت یہ اذکار پڑھوں لیکن قادر نہ ہو سکا اس پر۔

عثمان بن ابو شیبہ، وکیع، سفیان، سلمہ بن کہیل، کریب، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم رات میں اٹھے بستر سے اور اپنی ضروریات پوری کیں چہرہ مبارک دھویا، ہاتھ دھوئے پھر آپ سو گئے۔


سوتے وقت کس طرف منہ رکھے؟

مسدد، حماد، خالد حذاء، ابو قلابہ، حضرت ام سلمہ کے بعض گھر والوں سے روایت ہے کہ نبی صلی اللہ علیہ و آلہ و سلم کا بستر اس طرح بچھایا جاتا جس طرح انسان قبر میں رکھا جاتا ہے آپ کے سر مبارک کے سامنے قبلہ رخ اور مسجد نبوی ہوتی۔

سونے کی دعا کا بیان

موسی بن اسماعیل، ابان، عاصم، معبد بن خالد، سواء حضرت حفصہ زوجہ نبی کریم صلی اللہ علیہ و آلہ و سلم سے روایت ہے کہ آپ جب سونے کا ارادہ فرماتے تو اپنا دایاں ہاتھ اپنے رخسار کے نیچے رکھ لیتے پھر فرماتے۔ اللَّهُمَّ قِنِي عَذَابَکَ يَوْمَ تَبْعَثُ عِبَادَکَ ۔ اے اللہ مجھے اس دن اپنے عذاب سے بچائیے جس روز آپ اپنے بندوں کو اٹھائیں گے۔

مسدد، معتمر، منصور، سعد بن عبیدہ، حضرت براء بن عاذب رضی اللہ تعالیٰ عنہ فرماتے ہیں کہ نبی اکرم صلی اللہ علیہ و آلہ و سلم نے مجھ سے فرمایا۔ جب تو اپنے بستر پر آئے تو وضو کر لے نماز والا وضو پھر اپنی دائیں کروٹ پر لیٹ جا اور کہہ اللَّهُمَّ أَسْلَمْتُ وَجْهِي إِلَيْکَ وَفَوَّضْتُ أَمْرِي إِلَيْکَ وَأَلْجَأْتُ ظَهْرِي إِلَيْکَ رَهْبَةً وَرَغْبَةً إِلَيْکَ لَا مَلْجَأَ وَلَا مَنْجَی مِنْکَ الّا إِلَيْکَ آمَنْتُ بِکِتَابِکَ الَّذِي أَنْزَلْتَ وَنَبِيِّکَ الَّذِي أَرْسَلْتَ اے اللہ میں نے اپنا آپ آپ کے سپرد کر دیا اور اپنے تمام امور آپکی طرف تفویض کر دئیے اور اپنی پشت آپ کی طرف کر دی۔ (آپ کی ذات پر مکمل بھروسہ کیا رغبت و رہبت میں آپ کے علاوہ کوئی ٹھکانہ نہیں آپ سے بچ کر کہیں جائے امان نہیں جو کتاب آپ نے نازل کی۔ اس پر ایمان لایا۔ آپ صلی اللہ علیہ و آلہ و سلم نے فرمایا کہ یہ دعا پڑھ کر اگر تو مر گیا تو فطرت پر مرے گا (اور فطرت اسلام ہے اور ان کلمات کو سونے سے قبل اپنے آخری کلمات بنا لے اس کے بعد کوئی اور بات نہ کر) حضرت براء رضی اللہ تعالیٰ عنہ فرماتے ہیں کہ میں نے کہا کہ میں اب اسے یاد کر لیتا ہوں (جب دہرانے لگا) تو میں نے کہ دیا وَبِرَسُولِکَ الَّذِي أَرْسَلْتَ ۔ آپ صلی اللہ علیہ و آلہ و سلم نے فرمایا نہیں یہ کہ ونبیک الزی ارسلت۔ معلوم ہوا کہ دعاؤں میں الفاظ مسنونہ کو بدلنا نہیں چاہیے انہیں الفاظ سے دعا کرنی چاہیے جو ماثورو مسنون ہیں۔

مسدد، یحیی، فطر بن خلفیہ، سعد بن عبیدہ حضرت براء بن عازب رضی اللہ تعالیٰ عنہ فرماتے ہیں کہ رسول اللہ علیہ السلام نے مجھ سے فرمایا کہ جب تو اپنے بستر پر آئے پاک ہو کر تو اپنے دائیں ہاتھ کو تکیہ بنا لے۔ آگے سابقہ حدیث بیان کی۔

محمد بن عبدالملک غز، محمد بن یوسف، سفیان، اعمش، منصور، سعد بن عبیدہ، براء، اس سند سے بھی سابقہ حدیث معمولی فرق کے ساتھ منقول ہے

ابو بکر بن ابو شیبہ، وکیع، سفیان، عبدالملک بن عمیر، ربعی، حضرت حذیفہ رضی اللہ تعالیٰ عنہ بن یمان فرماتے ہیں کہ نبی کریم صلی اللہ علیہ و آلہ و سلم جب سوتے تو فرمایا کرتے اللَّهُمَّ بِاسْمِکَ أَحْيَا وَأَمُوتُ۔ اے اللہ میں آپ کے نام کے ساتھ زندہ ہوتا ہوں اور آپ کے نام کے ساتھ مرتا ہوں۔ (نیند بھی ایک عارضی موت ہے اور جب بیدار ہوتے تو فرماتے تمام تعریف اللہ کی ہے جس نے ہمیں مارنے کے بعد زندہ کیا اور اسی کی طرف لوٹنا ہے۔

احمد بن یونس، زہیر، عبید اللہ بن عمر، سعید بن ابو سعید مقبری، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جب تم میں سے کوئی اپنے بستر پر آئے تو اپنے ازار کے دامن سے بستر کو جھاڑے کیونکہ وہ جانتا نہیں کہ اس کے پیچھے بستر پر کیا ہے (کوئی کیڑا وغیرہ) پھر دائیں کروٹ لیٹ جائے اور کہے باسمک ربی۔ میرے پروردگار آپ کے نام سے میں نے اپنا پہلو رکھا اور آپ کے نام کے ساتھ اسے اٹھاؤں گا۔ اگر آپ نے میری جان روک لی تو آپ اس پر رحم کیجیے اور اگر آپ نے میری جان واپس بھیج دی تو اس کی حفاظت کیجیے جس سے آپ اپنے نیک بندوں کی حفاظت کرتے ہیں

"موسی بن اسماعیل، وہیب، وہب بن وکیع، خالد، سہیل، حضرت ابو ہریرہ رضی اللہ تعالیٰ عنہ نبی کریم صلی اللہ علیہ و آلہ و سلم سے روایت کرتے ہیں کہ آپ جب بستر پر تشریف لاتے تو فرمایا کرتے اللَّهُمَّ رَبَّ السَّمَوَاتِ وَرَبَّ الْأَرْضِ۔ الخ۔ 
اے اللہ آسمانوں اور زمینوں کو اور تمام اشیاء کے پروردگار دانہ اور بیج کے پھاڑنے والے تورات و انجیل اور قرآن کریم کو نازل کرنے والے ہیں آپ کی پناہ مانگتا ہوں ہر شروالی چیز کے شر سے آپ اسے اس کی پیشانی سے پکڑنے والے ہیں آپ ہی اول ہیں آپ سے پہلے کچھ نہیں وہب بن بقیہ نے اپنی روایت میں یہ اضافہ کیا ہے کہ مجھ سے میرا قرض ادا کر دیجیے اور فقر سے مجھے بے نیاز کر دیجیے۔"

عباس بن عبدالعظیم، احوس، یعنی ابن جواب، عمار بن رزیق، ابو اسحاق، حارث، ابو میسرہ، حضرت علی رضی اللہ تعالیٰ عنہ سے روایت نبی کریم صلی اللہ علیہ و آلہ و سلم سوتے وقت یہ دعا پڑھا کرتے تھے۔ اللَّهُمَّ إِنِّي أَعُوذُ بِوَجْهِکَ الْکَرِيمِ۔ الخ۔ اے اللہ میں پناہ مانگتا ہوں آپ کی کریم ذات کی اور آپ کے مکمل کلمات کے ہر اس چیز کے شر سے جسے آپ اس کی پیشانی سے پکڑے ہوئے ہیں اے اللہ آپ ہی قرض کو کھولتے ہیں اور گناہ کو معاف کرتے ہیں اے اللہ آپ کے لشکر کو شکست نہیں دی جا سکتی اور آپ کے وعدہ کی خلاف ورزی نہیں ہو سکتی اور نہ کسی کوشش والے کی کوشش آپ کے سامنے نفع مند ہو سکتی ہے آپ پاک ہیں اور آپ کی تعریف کے ساتھ۔

عثمان بن ابو شیبہ، یزید بن ہارون، حماد بن سلمہ، ثابت حضرت انس رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم جب بستر پر تشریف لاتے تو فرماتے کہ تمام تعریفیں اللہ کے لیے ہیں جس نے ہمیں کھانا کھلایا پلایا، ہماری کفایت کی اور ہمیں ٹھکانہ عطا کیا۔ پس کتنے لوگ ایسے ہیں کہ کوئی ان کی کفایت کرنے والا نہیں کوئی ان کو ٹھکانہ دینے والا نہیں۔

جعفر بن مسافر تنیسی، یحیی بن حسان یحیی بن حمزہ، ثور، خالد بن معدان، حضرت ابو الازہر الانماری رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم جب رات کو بستر پر تشریف لاتے تو فرماتے اللہ کے نام کے ساتھ میں نے اپنا پہلو رکھا اے اللہ میرے گناہ بخش دیجیے اور میرے شیطان کو دفع کر دیجیے اور میرے رہن کو چھڑا دیجیے کہ میری جان تو گروی رکھی ہوئی ہے اعمال کے عوض۔ اور مجھے اعلی وارفع مجلس کاہم نشین کر دے۔ امام ابو داؤد فرماتے ہیں کہ اس حدیث کو ابو ہمام الاہوازی نے ثور سے روایت کرتے ہوئے ابو زہیر الانماری کہا ہے۔


نفیلی، زہیر، ابو اسحاق فروہ بن نوفل رضی اللہ تعالیٰ عنہ اپنے والد سے روایت کرتے ہیں کہ نبی کریم صلی اللہ علیہ و آلہ و سلم نے نوفل سے فرمایا قُلْ يَا أَيُّهَا الْکَافِرُونَ پڑھ کر جب وہ ختم ہو جائے سو جایا کرو سوتے وقت پڑھا کرو اس لیے کہ یہ سورت شرک سے برات ہے۔

قتیبہ بن سعید، یزید بن خالد بن موہب ہمدانی، مفضل، یعینان بن فضالہ، عقیل، ابن شہاب، حضرت عائشہ رضی اللہ تعالیٰ عنہ نبی کریم صلی اللہ علیہ و آلہ و سلم کا معمول روایت کرتی ہیں کہ جب آپ ہر رات اپنے بستر پر تشریف لاتے تو اپنی دونوں ہتھیلیاں اکٹھی کرتے پھر ان میں پھونکتے اور ان میں قُلْ هُوَ اللَّهُ أَحَدٌ وَقُلْ أَعُوذُ بِرَبِّ الْفَلَقِ وَقُلْ أَعُوذُ بِرَبِّ النَّاسِ پڑھتے پھر ان دونوں ہتھیلیوں کو اپنے جسم مبارک کے جس حصہ تک پھیر سکتے پھیرتے۔ سر اور چہرے سے ابتداء فرماتے اور بدن کے سامنے والے حصہ پر پھیرتے تین بار۔

مومل بن فضل حرانی، بقیہ، بحیر، خالد بن معدان، ابن ابو بل، حضرت عرباض بن ساریہ سے روایت کرتے ہیں کہ نبی کریم صلی اللہ علیہ و آلہ و سلم سونے سے قبل مسبحات (ہر وہ سورت جو سبح یا تسبیح سے شروع ہوتی) پڑھتے اور آپ نے فرمایا کہ ان سورتوں میں ایک آیت جو ہزار آیات سے افضل ہے۔

علی بن مسلم، عبدالصمد، ، حسین، ابن بریدہ، حضرت ابن عمر رضی اللہ تعالیٰ عنہ بیان کرتے ہیں کہ رسول اللہ صلی اللہ علیہ و آلہ و سلم جب اپنے بستر پر تشریف لاتے تو فرماتے الْحَمْدُ لِلَّهِ الَّذِي کَفَانِي وَآوَانِي وَأَطْعَمَنِي وَسَقَانِي۔ الخ۔ تمام تعریفیں اللہ کے لیے ہیں جس نے میری کفایت کی، مجھے ٹھکانہ دیا، مجھے کھانا کھلایا، پلایا اور جس نے مجھ پر فضل و احسان کیا تو بہت عمدہ کیا اور جس نے مجھے عطا فرمایا تو بہت عمدہ عطا فرمایا۔ تمام تعریفیں اللہ کے لیے ہیں ہر حال میں۔ اے اللہ ہر چیز کے پروردگار اور مالک اور اے ہر چیز کے معبود میں آپ کی پناہ مانگتا ہوں آگے سے۔

حامد بن یحیی، ابو عاصم، ابن عجلان، مقبری، حضرت ابو ہریرہ رضی اللہ تعالیٰ عنہ فرماتے ہیں کہ نبی کریم صلی اللہ علیہ و آلہ و سلم نے فرمایا کہ جو شخص اپنے بستر پر لیٹا اور اس میں اس نے اللہ کا ذکر نہیں کیا تو وہ لیٹنا اس کے لیے باعث ندامت ہو گا۔ اور اس میں اللہ تعالیٰ کا ذکر نہیں کیا تو وہ مجلس قیامت کے روز اس کے لیے باعث حسرت و ندامت ہو گی۔

رات میں آنکھ کھلنے پر یہ دعا پڑھے

عبدالرحمٰن بن ابراہیم دمشقی، ولید، اوزاعی، عمیر بن ہانی، جنادہ بن ابو امیہ حضرت عبادہ بن صامت فرماتے ہیں کہ رسول اکرم صلی اللہ علیہ و آلہ و سلم نے فرمایا جو شخص رات کو جاگ جائے اور جاگتے وقت یہ کلمات کہے۔ لَا إِلَهَ الّا اللَّهُ وَحْدَهُ لَا شَرِيکَ لَهُ لَهُ الْمُلْکُ وَلَهُ الْحَمْدُ وَهُوَ عَلَی کُلِّ شَيْئٍ قَدِيرٌ سُبْحَانَ اللَّهِ وَالْحَمْدُ لِلَّهِ وَلَا إِلَهَ الّا اللَّهُ وَاللَّهُ أَکْبَرُ وَلَا حَوْلَ وَلَا قُوَّةَ الّا بِاللَّهِ الخ۔ پھر اپنے پروردگار سے دعا کرے رَبِّ اغْفِرْ لِي کہہ کر، تو اس کی دعا قبول کی جاتی ہے اور اگر وہ کھڑا ہوا وضو کیا، پھر نماز پڑھی تو اس کی نماز قبول ہوئی۔

حامد بن یحیی ابو عبدالرحمٰن سعید یعنی ابن ابو ایوب، عبدالرحمٰن بن ابو لولید، حضرت سعید بن المسیب حضرت عائشہ رضی اللہ تعالیٰ عنہ سے روایت کرتے ہیں کہ جب رسول اللہ صلی اللہ علیہ و آلہ و سلم رات کو جاگتے تو فرماتے لَا إِلَهَ الّا أَنْتَ سُبْحَانَکَ اللَّهُمَّ أَسْتَغْفِرُکَ لِذَنْبِي وَأَسْأَلُکَ رَحْمَتَکَ کوئی معبود نہیں آپ کے علاوہ آپ پاک ہیں اے اللہ میں آپ سے اپنے گناہوں کی مغفرت چاہتا ہوں اور آپ کی رحمت کا سائل ہوں اے اللہ میرے علم میں اضافہ فرما اور میرے قلب کو گمراہ مت فرما۔ بعد اس کے آپ مجھے ہدایت دے چکے ہو اور خاص اپنی طرف سے مجھے رحمت عنایت فرما بیشک آپ بہت زیادہ دینے والے ہیں۔

سوتے وقت سبحان اللہ کی فضیلت

حفص بن عمر، شعبہ، مسدد، یحیی، شعبہ معنی، حکم، ابن ابو لیلی، مسدد، حضرت علی رضی اللہ تعالیٰ عنہ فرماتے ہیں کہ حضرت فاطمہ رضی اللہ تعالیٰ عنہ نے نبی کریم صلی اللہ علیہ و آلہ و سلم سے شکایت کی ان چھالوں کی تکلیف کی جو ان کے ہاتھ پر چکی پیسنے کی وجہ سے پڑ گئے تھے آپ کے پاس چند قیدی لائے گئے تو وہ آپ کے پاس حاضر ہوئیں ایک قیدی آپ سے مانگ لیں تاکہ وہ کچھ گھر کے کام کاج کر دے لیکن آپ کو نہیں دیکھا تو حضرت عائشہ رضی اللہ تعالیٰ عنہ کو آنے کی وجہ بتلادی چنانچہ حضور اکرم صلی اللہ علیہ و آلہ و سلم ہمارے پاس تشریف لائے کہ ہم اپنے بستروں پر لیٹ چکے تھے ہم اٹھنے لگے تو آپ نے فرمایا کہ اپنی جگہ پر لیٹے رہو پس آپ آئے اور ہمارے درمیان بیٹھ گئے حتی کہ آپ کے قدموں کی ٹھنڈک میں اپنے سینے میں محسوس کر رہا تھا آپ نے فرمایا کہ یا میں تمہیں اس چیز سے بہتر چیز کی طرف رہنمائی نہ کروں جس کا تم نے سوال کیا ہے جب تم دونوں اپنے بستروں پر جاؤ تو 33 بار سبحان اللہ، بار 33 الحمدللہ، 4 3 بار اللہ اکبر پڑھو یہ تم دونوں کے لیے بہتر ہے۔

مومل بن ہشام یشکری، اسماعیل بن ابراہیم ، جریری، حضرت ابو الورد بن ثمامہ کہتے ہیں کہ حضرت علی رضی اللہ تعالیٰ عنہ نے ابن اعبد سے فرمایا کہ کیا میں تجھے اپنا فاطمہ رضی اللہ تعالیٰ عنہ بنت رسول اللہ صلی اللہ علیہ و آلہ و سلم کا واقعہ بیان نہ کروں اور فاطمہ حضور اکرم صلی اللہ علیہ و آلہ و سلم کو اپنے گھر والوں میں سب سے زیادہ محبوب تھیں اور میرے پاس تھیں میری زوجہ بن کر۔ وہ چکی چلایا کرتی تھیں یہاں تک کہ چکی چلانے کے نشانات ان کے ہاتھوں پر پڑ گئے اور مشکیزہ میں پانی بھر لی تھیں یہاں کہ ان کی گردن میں نشانات پڑگئے تھے۔ اور گھر کی صفائی اور جھاڑو میں لگتی تھیں حتی کہ ان کے کپڑے گرد آلود ہو جاتے اور ہانڈی چولہا کرتی تھیں حتی کہ ان کے کپڑے سیاہ اور میلے ہو جاتے تو مجھے اس کی وجہ سے رنج و تکلیف پہنچتی پس ہم نے سنا کہ چند غلام رسول اللہ صلی اللہ علیہ و آلہ و سلم کے پاس لائے گئے تو میں نے فاطمہ سے کہا کہ کاش تم اپنے والد کے پاس جاؤ اور ان سے ایک خادم مانگ لاؤ کہ تمہاری ضروریات میں کافی ہو جائے چنانچہ وہ آپ کے پاس آئیں آپ کے پاس کچھ گفتگو کرنے والوں کو دیکھا تو انہیں شرم محسوس ہوئی سو واپس لوٹ آئیں اگلے روز ہم اپنے لحافوں میں تھے آپ ہمارے پاس تشریف لائے اور فاطمہ کے سرہانے بیٹھ گئے تو انہوں نے اپنا سر لحاف کے اندر کر لیا اپنے والد سے حیاء کرتے ہوئے۔ آپ نے فرمایا کہ کل تجھے آل محمد سے کیا حاجت تھی؟ وہ خاموش رہ گئیں دو مرتبہ۔ تو میں نے کہا خدا کی قسم میں آپ کو بتلاتا ہوں یا رسول اللہ بیشک یہ چکی چلاتی ہیں میرے گھر میں یہاں تک کہ ان کے ہاتھوں میں نشانات پڑ گئے اور مشکیزہ میں پانی بھرتی ہیں حتی کہ ان کی گردن پر نشانات پڑ گئے اور گھر میں جھاڑو لگاتی ہیں حتی کہ ان کے کپڑے گرد آلود ہو جاتے ہیں اور ہانڈی چولہا پر رکھتی ہیں یہاں تک ان کے کپڑے میلے ہو جاتے ہیں اور ہمیں یہ اطلاع پہنچی ہے کہ آپ کے پاس کچھ غلام یا خادم آئے ہیں تو میں نے ان سے کہا کہ آپ سے خادم مانگ لیں آگے سابقہ حدیث ہی بیان کی۔

عباس عنبری، عبدالملک، بن عمر، عبدلعزیز بن محمد، یزید بن ہاد، محمد بن کعب قراظہ، شبث بن ربیع، علی، اس سند سے بھی سابقہ حدیث منقول ہے اس میں یہ فرق ہے کہ حضرت علی نے فرمایا کہ جب سے میں نے ان کلمات کو رسول اللہ صلی اللہ علیہ و آلہ و سلم سے سنا ہے میں انہیں پڑھنا نہیں چھوڑتا سوائے جنگ صفین کی رات کے۔ مجھے آخر رات میں یاد آیا تو پڑھ لیں۔


سوتے وقت سبحان اللہ کی فضیلت

حفص بن عمر، شعبہ، عطاء بن سائب، ، ، حضرت عبداللہ بن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ دو خصلتیں اور عادتیں ایسی ہیں کہ مومن بندہ ان کی حفاظت نہیں کرتا مگر یہ کہ اللہ اسے جنت میں داخل فرماتے ہیں وہ دونوں عادتیں آسان ہیں لیکن ان پر عمل کرنے والے تھوڑے ہیں۔ ایک یہ کہ فرض نماز کے بعد دس بار سبحان اللہ، دس بار الحمد للہ، دس بار اللہ اکبر کہے تو یہ زبان سے ادا کرنے میں دن بھر میں 150 ہوئیں۔ لیکن میزان اعمال میں پندرہ سو ہوں گی۔ اور دوسرا یہ کہ سوتے وقت بار 33 اللہ اکبر، 33 بار سبحان اللہ، 34 بار الحمد للہ کہتے یہ زبان سے تو سو ہوئیں اور میزان اعمال میں ایک ہزار ہوں گی۔ عبداللہ بن عمرو فرماتے ہیں کہ بیشک میں نے رسول اللہ صلی اللہ علیہ و آلہ و سلم کو دیکھا کہ آپ اپنے ہاتھ مبارک پر ان تسبیحات کو شمار فرماتے تھے صحابہ نے عرض کیا یا رسول اللہ صلی اللہ علیہ و آلہ و سلم آپ کے ارشاد کہ یہ عادتیں آسان ہیں لیکن ان پر عمل کرنے والے تھوڑے ہیں کا کیا مطلب ہے؟ فرمایا کہ تم میں سے کوئی جب سونے لگتا ہے تو شیطان آتا ہے اور اسے ان کلمات کے کہنے سے پہلے ہی سلا دیتا ہے اور نماز میں شیطان اس کے پاس آتا ہے اور اسے کوئی کام یاد دلا دیتا ہے چنانچہ وہ ان کلمات کے کہنے سے قبل ہی چلا جاتا ہے۔

احمد بن صالح، عبداللہ بن وہب، عیاش بن عقبہ خضرمی، فضل بن حسن الضمری کہتے ہیں کہ ابن ام حکم یا ضباعہ بنت الزبیر میں سے کسی ایک نے ان سے بیان کیا کہ نبی کریم صلی اللہ علیہ و آلہ و سلم کے پاس چند قیدی آئے پس میں اور میری بہن فاطمہ رضی اللہ عنہ رسول اکرم صلی اللہ علیہ و آلہ و سلم کے پاس آئیں اور اپنی تکالیف کی آپ سے شکایت کی اور آپ سے سوال کیا کہ ہمارے واسطے قیدیوں میں سے کسی کا حکم فرمائیں (کہ ہمیں کوئی قید بطور خادم مل جائے) رسول اللہ صلی اللہ علیہ و آلہ و سلم نے فرمایا کہ تم سے بد کے یتیم بچے سبقت لے گئے آگے تسبیحات کا حصہ بیان کیا اس میں ہر نماز کے بعد کا بیان ہے سوتے وقت کا نہیں۔


صبح و شام کے اذکار و ادعیہ مسنونہ

مسدد، ہیشم، یعلی بن عطاء، عمرو بن عاصم، ابو ہریرہ، حضرت ابو ہریرہ رضی اللہ تعالیٰ عنہ سے روایت ہے کہ حضرت ابو بکر صدیق رضی اللہ تعالیٰ عنہ نے فرمایا کہ یا رسول اللہ صلی اللہ علیہ و آلہ و سلم مجھے کچھ کلمات پڑھنے کا حکم فرمائیں جو میں صبح و شام پڑھ سکوں آپ نے فرمایا کہ یہ کہا کرو۔ اللَّهُمَّ فَاطِرَ السَّمَوَاتِ وَالْأَرْضِ عَالِمَ الْغَيْبِ وَالشَّهَادَةِ رَبَّ کُلِّ شَيْئٍ وَمَلِيکَهُ أَشْهَدُ أَنْ لَا إِلَهَ الّا أَنْتَ أَعُوذُ بِکَ مِنْ شَرِّ نَفْسِي وَشَرِّ الشَّيْطَانِ وَشِرْکِهِ۔ الخ اے اللہ آپ آسمانوں اور زمین کے پیداکرنے والے ہیں عالم الغیب والشہادة، ہر چیز کے رب اور مالک ہیں گواہی دیتا ہوں کہ آپ کے علاوہ کوئی معبود نہیں میں اپنے نفس کے شر سے آپ کی پناہ مانگتا ہوں اور شیطان کے شر سے اور شرک سے آپ کی پناہ مانگتا ہوں اور آپ نے فرمایا کہ یہ کلمات صبح کیوقت اور جب شام ہو جائے اور جب بستر پر لیٹ جاؤ تو کہا کرو۔

موسی بن اسماعیل، وہیب، سہیل، ، حضرت ابو ہریرہ رضی اللہ تعالیٰ عنہ نبی کریم صلی اللہ علیہ و آلہ و سلم سے روایت کرتے ہیں آپ نے فرمایا کہ اللَّهُمَّ بِکَ أَصْبَحْنَا وَبِکَ أَمْسَيْنَا وَبِکَ نَحْيَا وَبِکَ نَمُوتُ وَإِلَيْکَ النُّشُورُ۔ الخ۔ اے اللہ ہم نے آپ کے نام کے ساتھ صبح کی اور آپ کے نام سے شام کی اور آپ کے نام سے زندہ ہیں اور آپ کے نام پر مرتے ہیں اور آپ کی طرف ہی لوٹنا ہے اور جب شام ہو تو کہے اے اللہ ہم آپ کے نام سے شام کرتے ہیں اور آپ کے نام سے زندہ ہیں اور آپکے نام پر مریں گے اور آپ کی طرف ہی لوٹنا ہے۔

احمد بن صالح، محمد بن ابو فدیک، عبدالرحمٰن بن عبدالمجید، ہشام بن غازبن ربیعہ، مکحول دمشقی حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے فرمایا جس شخص نے صبح اور شام کے وقت یہ کلمات کہے اے اللہ میں نے صبح کی میں گواہی دیتا ہوں اور آپ کے عرش کے حامل فرشتے اور آپ کے سارے فرشتے اور تمام مخلوقات گواہی دیتی ہیں کہ بیشک آپ ہی اللہ ہیں آپکے علاوہ کوئی معبود نہیں اور یہ کہ محمد آپ کے بندے اور رسول ہیں تو اللہ اس کے چوتھائی حصہ کو آگ سے آزاد کر دیتے ہیں جس نے ان کلمات کو دو مرتبہ کہا اللہ اس کے نصف کو آگ سے آزاد کر دیتے ہیں اور جس نے تین مرتبہ کہا اسکے تین حصوں کو اور جس نے چار مرتبہ کہا اس کو پورا آزاد کر دیتے ہیں۔

احمد بن یونس، زہیر، ولید بن ثعلبہ طائی، ابن بریدہ، ، حضرت عبداللہ بن بریدہ اپنے والد حضرت بریدہ سے روایت کرتے ہیں کہ نبی کریم صلی اللہ علیہ و آلہ و سلم نے فرمایا کہ جس شخص نے صبح یا شام کو یہ کلمات کہے اے اللہ آپ میرے رب ہیں آپ کے علاوہ کوئی معبود نہیں آپ نے مجھے پیدا کیا اور میں آپ کا بندہ ہوں اور آپ کے عہد پر قائم ہوں اور آپ کے وعدہ پر قائم ہوں اپنی طاقت کے موافق۔ میں آپ کی پناہ مانگتا ہوں اس چیز کے شر سے جسے میں نے کیا ہے میں آپ کی نعمتوں اور اپنے گناہوں کا اعتراف کرتا ہوں پس آپ میری مغفرت فرما دیجیے۔ بیشک آپ کے علاوہ کوئی گناہوں کو معاف نہیں کر سکتا اور اس روز یا اس رات جو مر گیا جنت میں داخل ہو گا۔

وہب بن بقیہ، خالد، محمد بن قدامہ بن اعین، جریر، حسن بن، عبید اللہ، ابر  ابن سوید، عبدالرحمٰن بن یزید حضرت عبداللہ بن مسعود رضی اللہ تعالیٰ عنہ نبی کریم صلی اللہ علیہ و آلہ و سلم سے روایت کرتے ہیں کہ آپ شام کے وقت یہ کلمات کہے۔ أَمْسَی أَمْسَيْنَا وَأَمْسَی الْمُلْکُ لِلَّهِ لَا إِلَهَ الّا اللَّهُ وَحْدَهُ لَا شَرِيکَ لَهُ۔ جریر نے اس حدیث میں اپنی روایت میں یہ اضافہ کیا ہے۔ لَا إِلَهَ الّا اللَّهُ وَحْدَهُ لَا شَرِيکَ لَهُ لَهُ الْمُلْکُ وَلَهُ الْحَمْدُ وَهُوَ عَلَی کُلِّ شَيْئٍ قَدِيرٌ۔ الخ۔ ہم نے شام کی اور تمام سلطنت نے اللہ کے لیے اور تمام تعریف اللہ کے لیے ہے اور وہ ہر چیز پر قادر ہے اے پروردگار میں آج کی رات کی ہر خیر کا سوال کرتا ہوں اور آپ کی پناہ مانگتا ہوں آج کی رات کے ہر شر سے اور اس کے بعد کی راتوں کے شر سے۔ اے میرے پروردگار میں آپ کی پناہ مانگتا ہوں سستی سے بدترین کفر سے (ناشکری سے) اے میرے رب میں آپ کی پناہ مانگتا ہوں آگ کے عذاب سے اور قبر کے عذاب سے اور جب صبح ہوتی تو یہ کلمات کہتے۔ أَصْبَحْنَا وَأَصْبَحَ الْمُلْکُ لِلَّهِ۔ الخ۔ امام ابو داؤد فرماتے ہیں کہ اس حدیث کو شعبہ نے عن سلمہ بن کہیل عن ابراہیم بن سوید روایت کیا ہے انہوں نے سؤ الکفر سے پناہ کا ذکر کیا ہے۔

حفص بن عمر، شعبہ، ابو عقیل، سابق بن ناجیہ، ابو سلام سے روایت کرتے ہیں کہ وہ حمص کی مسجد میں تھے ایک شخص گزرا لوگوں نے کہا یہ نبی کریم صلی اللہ علیہ و آلہ و سلم کے خادم ہیں وہ ان کی طرف کھڑے ہو گئے اور کہا کہ مجھے کوئی حدیث ایسی بتلائیں جو آپ نے رسول اللہ صلی اللہ علیہ و آلہ و سلم سے سنی ہو اور آپ کے اور حضور کے درمیان کوئی واسطہ نہ ہو انہوں نے فرمایا کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ جس شخص نے صبح اور شام کے وقت یہ کہا۔ رَضِينَا بِاللَّهِ رَبًّا وَبِالْإِسْلَامِ دِينًا وَبِمُحَمَّدٍ رَسُولًا۔ الخ اللہ تعالیٰ پر اس کا حق یہ ہے کہ اسے راضی کر دے۔

احمد بن صالح، یحیی بن حسان، اسماعیل، سلیمان بن بلال، ربیعہ بن ابو عبدالرحمٰن، حضرت عبداللہ بن غنام البیاضی سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا جس شخص نے صبح کو یہ کلمات کہے اللَّهُمَّ مَا أَصْبَحَ بِي مِنْ نِعْمَةٍ فَمِنْکَ وَحْدَکَ لَا شَرِيکَ لَکَ فَلَکَ الْحَمْدُ وَلَکَ الشُّکْرُ۔ الخ۔ اے اللہ جن نعمتوں کے ساتھ میری صبح ہوئی ہے وہ سب آپ کی عطا کردہ ہیں آپ تنہا وحدہٗ لاشریک ہیں آپ ہی کے لیے تعریف ہے اور آپ ہی کے لیے شکر ہے تو بے شک اس نے اس دن کا شکر ادا کر دیا اور جس نے شام کو یہ کلمات کہے اس نے اس رات کا شکر ادا کر دیا۔

یحیی بن موسیٰ بخلی، وکیع، عثمان بن ابو شیبہ، ابن نمیر، عبادہ بن مسلم فزاری، جبیر بن ابو سلیمان بن حضرت جبیر بن ابو سلمان بن جبیر بن مطعم کہتے ہیں کہ میں نے حضرت ابن عمر رضی اللہ تعالیٰ عنہ کو یہ فرماتے ہوئے سنا کہ رسول اللہ صلی اللہ علیہ و آلہ و سلم صبح اور شام کو یہ دعائیں کبھی نہ چھوڑتے۔ اللَّهُمَّ إِنِّي أَسْأَلُکَ الْعَافِيَةَ فِي الدُّنْيَا وَالْآخِرَةِ الخ۔ اے اللہ میں آپ سے عفو اور عافیت کا سوال کرتا ہوں اپنے دین میں اپنی دنیا میں اپنے گھر والوں میں اور اپنے مال میں اے اللہ میری ہر چھپانے والی چیز کو چھپادے اور میرے قلب کو مامون کر دے۔ اے اللہ میری حفاظت فرما سامنے سے میرے پیچھے سے دائیں سے بائیں سے اور اوپر سے اور میں آپ کی عظمت کی پناہ پکڑتا ہوں کہ نیچے سے ہلاک کیا جاؤں۔ وکیع (راوی) کہتے ہیں کہ اس سے مراد دھنسنا ہے۔

احمد بن صالح، عبداللہ بن وہب، عمرو، سالم فراء، عبدالحمید مولی بنی ہاشم کہتے ہیں کہ ان سے ان کی والدہ نے جو رسول اللہ صلی اللہ علیہ و آلہ و سلم کی بعض بنات کی خدمت کیا کرتی تھیں بیان کیا کہ رسول اللہ صلی اللہ علیہ و آلہ و سلم کی ایک صاحبزادی نے بیان کیا کہ رسول اللہ صلی اللہ علیہ و آلہ و سلم انہیں یہ کلمات سکھاتے اور فرماتے کہ جب تو صبح کرے تو کہہ سُبْحَانَ اللَّهِ وَبِحَمْدِهِ لَا قُوَّةَ الّا بِاللَّهِ الخ۔ اللہ پاک ہیں اور اس کی تعریف کے ساتھ(صبح کرتا\ کرتی ہوں) اللہ کے علاوہ کسی میں طاقت نہیں جو اللہ نے چاہا وہ ہوا اور جو وہ نہیں چاہے گا نہیں ہو گا، میں جانتا ہوں کہ اللہ تعالیٰ علم کے اعتبار سے ہر چیز کا احاطہ کیے ہوئے ہیں ہر چیز کے بارے میں جانتے ہیں اس لیے جو ان کو صبح کے وقت پڑھتا ہے شام تک اس کی ہر قسم کے شرور سے حفاظت کی جاتی ہے اور جو ان کلمات کو شام کے وقت کہے صبح تک اس کی ہر قسم کے شرور سے) حفاظت کی جاتی ہے۔

احمد بن سعید ہمدانی، ربیع بن سلیمان، ابن وہب، لیث، سعید بن بشیر بخاری، محمد بن عبدالرحمٰن بیلمانی، ربیع ابن بیلمانی، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جس نے صبح کے وقت یہ کلمات کہے۔ فَسُبْحَانَ اللَّهِ حِينَ تُمْسُونَ وَحِينَ تُصْبِحُونَ وَلَهُ الْحَمْدُ فِي السَّمَوَاتِ وَالْأَرْضِ وَعَشِيًّا وَحِينَ تُظْهِرُونَ۔ سے َکَذَلِکَ تُخْرَجُونَ تک۔ تو اس روز جو اس کے ثواب کے اعمال فوت ہو گئے ان کا ثواب پالے گا اور جس نے ان آیات کو شام کو پڑھا تو اس رات جو اعمال ثواب فوت کر دے گا اس کا ثواب پالے گا۔

موسی بن اسماعیل، حماد، وہیب، سہیل، ، ابن ابو عائش، حماد، حضرت ابو عیاش رسول اللہ صلی اللہ علیہ و آلہ و سلم سے روایت کرتے ہیں کہ آپ نے فرمایا کہ جس نے صبح کے وقت یہ کلمات کہے لَا إِلَهَ الّا اللَّهُ وَحْدَهُ لَا شَرِيکَ لَهُ لَهُ الْمُلْکُ وَلَهُ الْحَمْدُ وَهُوَ عَلَی کُلِّ شَيْئٍ قَدِيرٌ۔ تو اسے حضرت اسماعیل کی اولاد میں سے ایک گردن آزاد کرنے کے برابر ثواب ملے گا اور دس نیکیاں اس کے لیے لکھی جائیں گی اور دس برائیاں اس کے نامہ اعمال سے مٹا دی جائیں گی دس درجات اس کے بلند کر دئیے جائیں گے اور وہ شیطان سے حفاظت میں رہے گا شام تک۔ حماد نے اپنی روایت میں فرمایا کہ ایک شخص نے رسول اللہ صلی اللہ علیہ و آلہ و سلم کی خواب میں زیارت کی تو آپ سے کہا یا رسول اللہ صلی اللہ علیہ و آلہ و سلم ابو عیاش آپ کی طرف نسبت کر کے فلاں فلاں حدیث بیان کرتا ہوں آپ نے فرمایا کہ ابو عیاش نے سچ کہا امام ابو داؤد فرماتے ہیں کہ اس حدیث کو اسماعیل بن جعفر اور موسیٰ زمعی اور عبداللہ بن جعفر نے عن سہیل عن ابیہ عن عائشہ رضی اللہ تعالیٰ عنہ کے طریق سے بیان کیا ہے۔

اسحاق بن ابراہیم، ابو نضر دمشقی، محمد بن شعیب، ابو سعید فلسطینی، عبدالرحمٰن بن حسان، حاعث بن مسلم، مسلم بن الحارث التیمی سے روایت ہے کہ رسول اللہ صلی اللہ علیہ و آلہ و سلم نے ایک بار ان سے سرگوشی میں فرمایا کہ جب نماز مغرب سے فارغ ہو تو سات مرتبہ یہ دعا پڑھا کرو اللَّهُمَّ أَجِرْنِي مِنْ النَّارِ۔ اس لیے کہ اگر تو ان کو پڑھ کر اس رات میں مر گیا تو تیرے جہنم کی آگ سے نجات لکھی جائے گی اور صبح کی نماز سے فارغ ہو کر بھی یہی کلمات کہے کہ اگر تو اس دن مر گیا تو آگ سے خلاصی تیرے لیے لکھی جائے گی۔ امام ابو داؤد کہتے ہیں کہ ابو سعید الفلسطینی نے حارث بن مسلم کے حوالہ سے مجھے بتلایا کہ حضور اکرم صلی اللہ علیہ و آلہ و سلم یہ بات ہم سے سرگوشی میں فرمائی تو یہ بات ہی ہمارے خاندان کے ساتھ خاص ہے۔

عمرو بن عثمان حمصی، مؤمل بن فضل حرانی، علی بن سہل رملی، محمد بن مصفی حمصی، ولید، عبدالرحمٰن بن حسان کنانی، مسلم بن حارث بن مسلم تمیمی، اس سند سے بھی سابقہ حدیث منقول ہے اس فرق کے ساتھ کہ آپ نے فرمایا کہ یہ کلمات نماز مغرب اور نماز فجر سے فارغ ہو کر کسی سے کلام کرنے سے قبل پڑھے جائیں۔ ہمیں رسول اللہ صلی اللہ علیہ و آلہ و سلم نے کسی سریہ میں بھیجا جب ہم لڑائی کے مقام پر پہنچے تو میں نے گھوڑے کو تیز دوڑایا اور اپنے ساتھیوں سے آگے نکل گیا اس علاقہ کے لوگوں نے چیخ چیخ کر آہ و بکا شروع کی تو میں نے ان سے کہا لَا إِلَهَ الّا اللَّهُ وَحْدَهُ کہہ دو تو محفوظ ہو جاؤ گے چنانچہ انہوں نے کلمہ پڑھ لیا اس پر میرے ساتھیوں نے ملامت کی ہمیں مال غنیمت سے تو نے محروم کر دیا جب رسول اللہ صلی اللہ علیہ و آلہ و سلم کے پاس لوٹے تو انہوں نے میری حرکت سے آپ کو باخبر کیا آپ نے مجھے بلایا اور میری حرکت کی تحسین فرمائی۔ اور فرمایا کہ اللہ نے ان میں سے ہر انسان کے عوض تیرے لیے اتنا اجر لکھ دیا ہے عبدالرحمن بن الحسان الکنانی کہتے ہیں کہ اجر و ثواب کی مقدار میں بھول گیا۔ پھر رسول اللہ صلی اللہ علیہ و آلہ و سلم نے فرمایا کہ میں بہرحال تیرے لیے عنقریب وصیت لکھوں گا اپنے بعد کی چنانچہ آپ نے وصیت لکھی اور اس پر مہر لگائی اور مجھے دے دی۔

محمد بن مصفی، ابن ابو فدیل، ابن ابو ذئب، ابو اسید براد، معاذ بن عبداللہ بن خبیب اپنے والد سے روایت کرتے ہیں کہ انہوں نے فرمایا کہ ہم ایک برسات والی شدید اندھیری رات میں رسول اللہ صلی اللہ علیہ و آلہ و سلم کی تلاش میں نکلے تاکہ آپ ہمیں نماز پڑھائیں سو ہم نے آپ کو پا لیا آپ نے فرمایا کہ کہہ میں نے کچھ نہ کہا آپ نے فرمایا کہ کہہ پھر میں نے کچھ نہیں کہا۔ آپ نے فرمایا کہ کہہ میں نے پھر نہیں کہا آپ نے فرمایا کہ کہہ میں نے کہا کیا کہوں یا رسول اللہ صلی اللہ علیہ و آلہ و سلم آپ نے فرمایا کہ صبح و شام تین بار قُلْ هُوَ اللَّهُ أَحَدٌ اور معوذتین پڑھ۔ ہر چیز سے تیری کفایت کریں گی۔

محمد بن عوف، محمد بن اسماعیل، ، ابن عوف، اسماعیل، ضمضم، شریح، ابو مالک فرماتے ہیں کہ صحابہ کرام نے رسول اللہ صلی اللہ علیہ و آلہ و سلم سے عرض کیا یا رسول اللہ صلی اللہ علیہ و آلہ و سلم ہمیں کوئی ایسا کلمہ بیان کر دیں کہ جسے ہم صبح شام اور رات سوتے وقت پڑھا کریں آپ نے انہیں حکم دیا کہ یہ کلمات کہیں۔ اللَّهُمَّ فَاطِرَ السَّمَوَاتِ وَالْأَرْضِ عَالِمَ الْغَيْبِ وَالشَّهَادَةِ أَنْتَ رَبُّ کُلِّ شَيْئٍ وَالْمَلَائِکَةُ يَشْهَدُونَ أَنَّکَ لَا إِلَهَ الّا أَنْتَ فَإِنَّا نَعُوذُ بِکَ مِنْ شَرِّ أَنْفُسِنَا وَمِنْ شَرِّ الشَّيْطَانِ الرَّجِيمِ وَشِرْکِهِ وَأَنْ نَقْتَرِفَ سُوئًا عَلَی أَنْفُسِنَا أَوْ نَجُرَّهُ إِلَی مُسْلِمٍ الخ۔ اے اللہ آسمانوں اور زمین کے پیدا کرنے والے، غائب اور موجود اشیاء کا علم کلی رکھنے والے آپ ہر چیز کے رب ہیں اور ملائکہ کے گواہ ہیں کہ آپ کے علاوہ کوئی معبود نہیں پس ہم آپ کی پناہ چاہتے ہیں اپنے نفس کے شرور سے، اور شیطان مردود کے شر سے اور شرک سے اور اس بات سے کہ اپنے آپ کوئی گناہ کریں یا کسی مسلمان سے گناہ کروانے سے، امام ابو داؤد فرماتے ہیں کہ اسی سند سے مروی ہے کہ رسول اللہ صلی اللہ علیہ و آلہ و سلم نے فرمایا جب تم میں سے کوئی صبح کو بیدار ہو تو کہے۔ أَصْبَحْنَا وَأَصْبَحَ الْمُلْکُ لِلَّهِ رَبِّ الْعَالَمِينَ اللَّهُمَّ إِنِّي أَسْأَلُکَ خَيْرَ هَذَا الْيَوْمِ فَتْحَهُ وَنَصْرَهُ وَنُورَهُ وَبَرَکَتَهُ وَهُدَاهُ وَأَعُوذُ بِکَ مِنْ شَرِّ مَا فِيهِ وَشَرِّ مَا بَعْدَهُ ۔ ہم نے صبح کی اور اللہ کی ساری سلطنت نے صبح کی وہ اللہ جو رب العالمین ہیں۔ اے اللہ میں آپ سے آج کے دن کی خیر کا فتح کا اور اس کی نصرت کا اس کے نو رکا، اس کی برکت کا اور اس کی ہدایت کا سوال کرتا ہوں اور آپ کی پناہ پکڑتا ہوں اس دن کے تمام شرور سے اور اس کے بعد والے ایام کے شرور سے اور جب شام ہو تو بھی یہی کہے۔

کثیر بن عبید، بقیہ بن ولید، عمر بن جعثم، ازہر بن عبداللہ حرزی، شریق ہوزنی، عائشہ، شریک الہوزنی کہتے ہیں کہ میں ایک بار حضرت ام المومنین عائشہ رضی اللہ تعالیٰ عنہ کے پاس داخل ہوا اور ان سے سوال کیا کہ جب رسول اللہ صلی اللہ علیہ و آلہ و سلم کو جاگتے تو کس دعا سے آغاز کرتے تھے؟ حضرت عائشہ رضی اللہ تعالیٰ عنہ نے فرمایا کہ تو نے مجھ سے ایسا سوال کیا کہ تجھ سے قبل کسی نے نہیں کیا۔ حضور اکرم صلی اللہ علیہ و آلہ و سلم جب رات میں بیدار ہوتے ہیں تو دس بار اللہ اکبر، دس بار الحمد اللہ، دس بار سبحان اللہ وبحمدہ دس بار سبحان الملک القدوس، دس بار استغفار، دس بار لا الہ الّا اللہ پڑھتے۔ پھر دس بار یہ دعا پڑھتے۔ اللَّهُمَّ إِنِّي أَعُوذُ بِکَ مِنْ ضِيقِ الدُّنْيَا وَضِيقِ يَوْمِ الْقِيَامَةِ۔ الخ۔ اے اللہ میں آپ کی پناہ پکڑتا ہوں دنیا کی تنگی سے اور قیامت کے دن کی تنگی سے پھر نماز کا آغاز فرما دیتے۔

احمد بن صالح، عبداللہ بن وہب، سلیمان بن بلال، سہیل بن ابو صالح، ابو ہ، ابی حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم جب کسی سفر میں صبح کے وقت بیدار ہوتے تو یہ کلمات ادا فرماتے۔ سمع سامع بحمدللہ۔ الخ۔ سننے والے نے سن لی اللہ کی تعریف اور اس کی نعمت کا بیان اور اس کی ان نعمتوں کی اچھائی جو اس نے ہمارے اوپر کیں اے اللہ ہمارے ساتھ ہو جائیے اور ہم پر اپنا فضل فرمائیے اللہ کی پناہ پکڑتے ہوئے آگ کے عذاب سے۔

عبد اللہ بن مسلمۃ، ابو مودود، ابان بن عثمان کہتے ہیں کہ میں نے حضرت عثمان رضی اللہ تعالیٰ عنہ بن عفان سے سنا کہ انہوں نے فرمایا کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ جس نے تین مرتبہ یہ دعا پڑھی۔ بِسْمِ اللَّهِ الَّذِي لَا يَضُرُّ مَعَ اسْمِهِ شَيْئٌ فِي الْأَرْضِ وَلَا فِي السَّمَائِ وَهُوَ السَّمِيعُ الْعَلِيمُ۔ اللہ کے نام کے ساتھ شروع کرتا ہوں کہ جس کے نام کی برکت سے زمین و آسمان کی کوئی چیز نقصان نہیں پہنچا سکتی اور وہی سننے والا جاننے والا ہے۔ اسے کوئی ناگہانی مصیبت نہیں پہنچے گی صبح تک۔ اور جس نے یہ کلمات صبح تک تین بار کہے تو شام تک اس کو کوئی ناگہانی مصیبت نہیں پہنچے گی راوی کہتے ہیں کہ ابان بن عثمان کو فالج ہو گیا تو ایک شخص جس نے ان سے یہ حدیث سنی تھی انہیں دیکھنے لگا تو ابان نے اس سے فرمایا کہ تجھے کیا ہو گا کہ اس طرح میری طرف دیکھتا ہے پس خدا کی قسم میں نے حضرت عثمان اور حضور اکرم صلی اللہ علیہ و آلہ و سلم پر جھوٹ نہیں باندھا لیکن جس روز مجھے یہ فالج کا حملہ ہوا اس روز میں غصہ میں تھا اور یہ دعا پڑھنا بھول گیا تھا۔

نصر بن عاصم نطاکی، انس بن عیاض، ابو مودود، محمد بن کعب، ابان بن عثمان، عثمان اس سند سے بھی سابقہ حدیث منقول ہے اس میں فالج کا قصہ مذکور نہیں ہے۔

عباس بن عبدالعظیم، محمد بن مثبی، عبدالملک بن عمرو، عبدالجلیل بن عطیہ، جعفر بن میمون کہتے ہیں کہ مجھ سے حضرت عبدالرحمن بن ابی بکرہ نے بیان کیا انہوں نے اپنے والد حضرت ابو بکرہ سے کہا کہ اے ابا جان میں آپ کو ہر صبح یہ دعا کرتے ہوئے سنتا ہوں۔ اللَّهُمَّ عَافِنِي فِي بَدَنِي اللَّهُمَّ عَافِنِي فِي سَمْعِي اللَّهُمَّ عَافِنِي فِي بَصَرِي لَا إِلَهَ الّا أَنْتَ تُعِيدُهَا ثَلَاثًا حِينَ تُصْبِحُ وَثَلَاثًا حِينَ تُمْسِي۔ الخ۔ اے اللہ میرے بدن میں عافیت عطا فرما میری بصارت میں عافیت عطا فرما آپ کے علاوہ کوئی معبود نہیں اور آپ تین مرتبہ اسے لوٹا کر پڑھتے ہیں صبح کے وقت اور تین بار شام کو پڑھتے ہیں ابو بکرہ رضی اللہ تعالیٰ عنہ نے فرمایا کہ بیشک میں نے رسول اللہ صلی اللہ علیہ و آلہ و سلم کو یہ دعا پڑھتے ہوئے سنا ہے کہ پس مجھے یہ پسند ہے کہ آپ کے طریقہ اور سنت پر چلوں۔ عباس رضی اللہ تعالیٰ عنہ نے اس حدیث میں یہ بھی کہا کہ حضرت ابو بکر رضی اللہ تعالیٰ عنہ یہ دعا بھی پڑھتے تھے۔ اللَّهُمَّ إِنِّي أَعُوذُ بِکَ مِنْ الْکُفْرِ وَالْفَقْرِ۔ تین بار صبح تین بار شام اور آپ نے فرمایا کہ مصیبت زدہ شخص کو یہ دعا پڑھنی چاہیے اللَّهُمَّ رَحْمَتَکَ أَرْجُو فَلَا تَکِلْنِي إِلَی نَفْسِي طَرْفَةَ۔ الخ۔ بعض رواة نے کمی بیشی کی ہے الفاظ میں۔

محمد بن منہال، یزید بن زریع، روح بن قاسم، سہیل، سمہ، ابو صالح، حضرت ابو ہریرہ رضی اللہ تعالیٰ عنہ نے فرمایا کہ رسول اللہ صلی اللہ علیہ و آلہ و سلم نے فرمایا کہ جو شخص صبح کے وقت سو مرتبہ یہ پڑھے۔ سُبْحَانَ اللَّهِ الْعَظِيمِ وَبِحَمْدِهِ۔ اور شام کو بھی اسی طرح پڑھے تو مخلوق میں سے کوئی اس وجہ کو نہیں پہنچ سکتا جس درجہ کو یہ شخص پہنچے گا۔

موسی بن اسماعیل، ابان، حضرت قتادہ فرماتے ہیں کہ انہیں یہ حدیث پہنچی ہے کہ رسول اللہ صلی اللہ علیہ و آلہ و سلم جب نیا چاند دیکھتے تو فرماتے خیر و برکت اور ہدایت کا چاند، خیر و برکت ہدایت کا چاند، خیر و برکت ہدایت کا چاند، میں ایمان لایا اس ذات پر جس نے تجھے (چاند) کو پیدا کیا تین بار پھر فرماتے۔ الْحَمْدُ لِلَّهِ الَّذِي ذَهَبَ بِشَهْرِ کَذَا وَجَائَ بِشَهْرِ کَذَا۔ تمام تعریفیں اس اللہ کے لیے جس نے فلاں مہینے کو لے گیا اور فلاں مہینے کو لے آیا۔

محمد بن علاء، زائد بن حباب، ابو ہلال، حضرت قتادہ سے روایت ہے کہ رسول اللہ صلی اللہ علیہ و آلہ و سلم جب چاند دیکھتے تو اس وقت چہرہ پھیر لیتے۔

گھر سے نکلتے وقت کی دعا

مسلم بن ابراہیم، شعبہ، منصور، شعبی، حضرت ام سلمہ رضی اللہ تعالیٰ عنہ فرماتی ہیں کہ رسول اللہ صلی اللہ علیہ و آلہ و سلم کبھی میرے گھر سے نہیں نکلے مگر یہ کہ آپ نے اپنی نگاہ آسمان کی طرف اٹھائی اور فرمایا اللَّهُمَّ أَعُوذُ بِکَ أَنْ أَضِلَّ أَوْ أُضَلَّ أَوْ أَزِلَّ أَوْ أُزَلَّ أَوْ أَظْلِمَ أَوْ أُظْلَمَ أَوْ أَجْهَلَ أَوْ يُجْهَلَ عَلَيَّ ۔

ابراہیم بن حسن خثعمی، حجاج بن محمد، ابن جریج، اسحاق بن عبداللہ بن ابو طلحہ، حضرت انس رضی اللہ تعالیٰ عنہ بن مالک سے روایت ہے کہ رسول اللہ صلی اللہ علیہ و آلہ و سلم نے فرمایا جب آدمی اپنے گھر سے نکلے تو یہ دعا پڑھے۔ بِسْمِ اللَّهِ تَوَکَّلْتُ عَلَی اللَّهِ لَا حَوْلَ وَلَا قُوَّةَ الّا بِاللَّهِ۔ آپ نے فرمایا کہ اسے اللہ کی طرف سے اس دعا پر کہا جاتا ہے تجھے ہدایت دے دی گئی، تیری کفایت کی گئی اور تیری حفاظت کی گئی اور شیطان اس سے دور ہو جاتا ہے اور دوسرا شیطان اس سے کہتا ہے کہ اس آدمی کے ساتھ تیرا کیا حال ہوا جسے ہدایت دے دی گئی جس کی کفایت کی گئی اور سے محفوظ کر دیا گیا۔

ابن عوف، محمد بن اسماعیل، ابن عوف، اسماعیل، ضمضم، شریح، حضرت ابو مالک الاشعری رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جب آدمی اپنے گھر میں داخل ہو تو یہ دعا پڑھے۔ اللَّهُمَّ إِنِّي أَسْأَلُکَ خَيْرَ الْمَوْلَجِ وَخَيْرَ الْمَخْرَجِ بِسْمِ اللَّهِ وَلَجْنَا وَبِسْمِ اللَّهِ خَرَجْنَا وَعَلَی اللَّهِ رَبِّنَا تَوَکَّلْنَا۔ پھر اپنے گھر والوں کو سلام کرے۔


جب تیز ہوا چلے تو کیا پڑھے؟

احمد بن محمد مروزی، سلمہ، عبدالرزاق، معمر، زہری، ثابت بن قیس، حضرت ابو ہریرہ رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو سنا آپ فرماتے تھے کہ ہوا اللہ کا ایک حکم ہے رحمت لے کر بھی آتی ہے اور عذاب لے کر بھی سو جب تم اسے دیکھو کہ تیز ہوا چل رہی ہے تو ہوا کو برا بھلا مت کہو بلکہ اللہ سے اس کی خیر مانگو اور اللہ کی پناہ مانگو اس کے شر سے۔

احمد بن صالح، عبداللہ بن وہب، عمر، ابانضر، سلیمان بن یسار کہتے ہیں کہ حضرت عائشہ رضی اللہ تعالیٰ عنہ زوجہ نبی کریم صلی اللہ علیہ و آلہ و سلم نے فرمایا کہ میں نے کبھی رسول اللہ کو خوب کھل کھلا کر ہنستے ہوئے نہیں دیکھا کہ آپ کا کوّا (منہ میں گوشت کا لٹکا ہوا ٹکڑا) نظر آیا ہو آپ تو بس تبسم فرمایا کرتے تھے اور آپ جب ابر یا ہوا چلتی دیکھتے تو اس کا اثر آپ کے چہرہ مبارک پر معلوم ہونے لگتا تھا میں نے ایک بار عرض کیا یا رسول اللہ صلی اللہ علیہ و آلہ و سلم لوگ ابر و بادل کو دیکھ کر خوش ہو جاتے ہیں کہ اس امید پر کہ اس میں بارش ہو گی اور میں آپ کو دیکھتی ہوں کہ جب آپ ابر وغیرہ دیکھتے ہیں تو آپ کے چہرہ مبارک پر ناگواری کے اثرات محسوس ہونے لگے ہیں؟ آپ نے فرمایا کہ اے عائشہ رضی اللہ تعالیٰ عنہ مجھے اس بات کا اندیشہ ہے کہ کہیں اس میں عذاب نہ ہو ایک قوم کو ہوا کے عذاب سے ہلاک کیا گیا تھا قوم نے عذاب کو دیکھا تو کہنے لگی کہ یہ تو ابر ہے برسنے والا ہے۔

ابن بشار، عبدالرحمٰن، سفیان، حضرت مقدام بن شریح اپنے والد سے اور وہ حضرت عائشہ رضی اللہ تعالیٰ عنہ سے روایت کرتے ہیں کہ نبی کریم صلی اللہ علیہ و آلہ و سلم جب آسمان کے افق سے ابر اٹھتا دیکھتے تو سارے کام چھوڑ دیتے۔ اگرچہ اگر نماز میں ہوتے تو اسے پورا کر کے فارغ ہو بیٹھتے۔ پھر فرماتے۔ اللَّهُمَّ إِنِّي أَعُوذُ بِکَ مِنْ شَرِّهَا فَإِنْ مُطِرَ۔ اے اللہ میں آپ کی پناہ پکڑتا ہوں اس کے شر سے۔ اگر وہ بادل برس جاتا تو فرماتے اللھم صیبا ھنیبا۔ اے اللہ خوب برسا برکت والا۔


بارش کا بیان

مسدد، قتیبہ بن سعید، جعفر بن سلیمان، ثابت، حضرت انس رضی اللہ تعالیٰ عنہ فرماتے ہیں کہ ایک مرتبہ ہم لوگ حضور اکرم صلی اللہ علیہ و آلہ و سلم کے ساتھ تھے کہ بارش برسنے لگی آپ نے اپنا کپڑا ہٹایا جسم مبارک سے یہاں تک کہ بارش آپ کے اوپر برسی ہم نے عرض کیا یا رسول اللہ صلی اللہ علیہ و آلہ و سلم آپ نے ایسا کیوں کیا فرمایا کہ اس واسطے کہ یہ تازہ تازہ اپنے رب کے پاس سے برستا ہے۔

مرغ اور جانوروں کا بیان

قتیبہ بن سعید، عبدالعزیز بن محمد، صالح بن کیسان، عبید اللہ بن عبداللہ بن عتبہ، حضرت زید بن خالد فرماتے ہیں کہ رسول اللہ صلی اللہ علیہ و آلہ و سلم نے فرمایا کہ مرغ کو برا بھلا مت کہو کیونکہ وہ نماز فجر کے لیے جگاتا ہے۔

قتیبہ بن سعید، لیث، جعفر بن ربیعہ، اعرج، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جب تم مرغ کی اذان سنو تو اللہ سے اس کا فضل طلب کیونکہ اس نے فرشتہ کو دیکھا ہوتا ہے اور جب تم گدھے کی آواز سنو تو شیطان سے اللہ کی پناہ مانگو اس لیے کہ اس نے شیطان کو دیکھا ہوتا ہے۔

ہناد بن سری، عبدہ، محمد بن اسحاق، محمد بن ابراہیم، حضرت جابر بن عبداللہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جب تم رات میں کتوں اور گدھوں کی آواز سنو تو اللہ کی پناہ مانگو اس لیے کہ وہ ایسی چیزیں دیکھتے ہیں جو تم نہیں دیکھتے۔

قتبیہ بن سعید، لیث، خالد بن یزید، سعید بن ابو ہلال، سعید بن زیاد، جابر بن عبداللہ بن ہاد، حضرت علی رضی اللہ تعالیٰ عنہ بن عمر بن حسین بن علی رضی اللہ تعالیٰ عنہ اور حضرت جابر بن عبداللہ ان دونوں حضرات سے مروی ہے کہ رسول اللہ صلی اللہ علیہ و آلہ و سلم نے فرمایا کہ ٹانگوں کے ساکن ہو جانے کے بعد گھروں سے نکلنا کم کر دو کیونکہ اللہ کے کچھ جانور ہیں جنہیں وہ زمین پر پھیلا دیتا ہے۔ ابراہیم بن مروان نے اپنی روایت میں کہا کہ اس ساعت میں اللہ جانوروں کو چھوڑ دیتے ہیں اور کہا کہ اللہ کی کچھ مخلوق ہے پھر کتے اور گدھے کے چیخنے کا ذکر کیا اور اپنی روایت میں سند میں یہ اضافہ کیا کہ ابن الہاد نے کہا کہ مجھ سے شرجیل بن الحاجب نے عن جابر بن عبداللہ عن عبید اللہ عن رسول اللہ کے طریق سے اسی کے مثل بیان کیا۔

مسدد، یحیی، سفیان، عاصم بن عبید اللہ، عبید اللہ بن حضرت ابو رافع رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو دیکھا کہ آپ نے حضرت حسن بن علی کے کان میں اس وقت اذان دی جب انہیں حضرت فاطمہ رضی اللہ تعالیٰ عنہ نے جنم دیا ایسی اذان جیسی نماز کے لیے دی جاتی ہے۔

عثمان بن ابو شیبہ، محمد بن فضیل، یوسف بن موسی، ابو اسامہ، ہشام بن عروہ، عروہ، حضرت عائشہ رضی اللہ تعالیٰ عنہ فرماتی ہیں کہ نبی کریم صلی اللہ علیہ و آلہ و سلم کے پاس بچوں کو لایا جاتا آپ ان کے لیے برکت عمر کی دعا فرماتے یوسف بن موسیٰ نے اپنی روایت میں برکت کا ذکر نہیں کیا اور کہا کہ آپ بچوں کو تحنیک فرماتے تھے۔

محمد بن مثنی، ابراہیم بن وزیرداؤد بن عبدالرحمٰن عطار، ابن جریح، ام حمید، حضرت عائشہ رضی اللہ تعالیٰ عنہ فرماتی ہیں کہ رسول اللہ صلی اللہ علیہ و آلہ و سلم نے مجھ سے فرمایا کہ کیا تم مغربین دیکھے گئے ہیں؟ میں نے عرض کیا مغربین کیا ہیں فرمایا کہ وہ لوگ جن کے ساتھ جنات شریک ہیں۔ (مراد ان سے وہ بچے جن کے والدین نے جماع کے وقت اللہ کا ذکر نہیں کیا یعنی مسنون دعائیں نہیں پڑھیں)۔ یہاں تک کہ شیطان ان کے اس عمل میں شریک ہو گیا اس بارے میں بہت سے اقوال ہیں۔


آدمی کا کسی آدمی سے پناہ مانگنا

نصر بن علی، عبید اللہ بن عمر، خالد بن حارث، سعید، نصر بن ابو عروبہ، قتادہ، ابو نہیک، حضرت ابن عباس رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جو اللہ کی پناہ مانگے تم سے اسے پناہ دو جو اللہ کے لیے بھیک مانگے تو اسے دو عبید اللہ بن عمر رضی اللہ تعالیٰ عنہ نے اپنی روایت میں بوجہ اللہ کی بجائے باللہ کا لفظ کہا۔

مسدد، سہل بن بکار، ابو عوانہ، عثمان بن ابو شیبہ، جریر حضرت ابن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جو اللہ کی نام پر تم سے پناہ مانگے اسے پناہ دو اور جو تم سے اللہ کے نام پر سوال کرے اسے دو سہل اور عثمان نے اپنی روایات میں کہا کہ آپ نے فرمایا کہ جو تمہیں بلائے اس کی دعوت قبول کرو آگے تمام رواة متفق ہیں۔ اور جو تم سے نیکی کرے تو اس کی نیکی کا بدلہ دو۔ مسدد اور عثمان نے اپنی روایت میں کہا کہ اگر تمہیں کوئی چیز بدلہ کے لیے نہ ملے تو اس کے لیے اتنی دعا کرو کہ تمہیں یقین ہو جائے کہ تم نے اس کا بدلہ پورا کر دیا ہے۔

عباس بن عظیم، نصر بن محمد، عکرمہ ابن عمار، ابو زمیل، ابن عباس ابو زمیل کہتے ہیں کہ میں نے حضرت ابن عباس رضی اللہ تعالیٰ عنہ سے سوال کرتے ہوئے کہا کہ جو چیز میں اپنے سینے میں محسوس کرتا ہوں وہ کیا ہے انہوں نے فرمایا کہ کیا ہوا؟ میں نے کہا کہ خدا کی قسم میں اس کے بارے میں نہیں بتاؤں گا۔ ابن عباس رضی اللہ تعالیٰ عنہ نے فرمایا کہ کیا اس میں کوئی شک ہے یہ کہا کہ اور ہنسنے لگے اور فرمایا کہ اس سے تو کوئی بھی محفوظ نہیں رہا۔ یہاں تک کہ اللہ نے یہ آیت نازل کی (فَاِنْ كُنْتَ فِيْ شَكٍّ) 10۔یونس:94) کہ اگر تم شک میں ہو ہماری نازل کی ہوئی آیات کے بارے میں تو ان لوگوں سے پوچھ لو جو تم سے پہلے کتاب پڑھتے تھے۔ پھر ابن عباس نے فرمایا کہ جب تیرے دل میں کچھ خیالات وساوس پیدا ہوں۔

احمد بن یونس، زہیر بن سہیل، ، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم کے صحابہ میں سے چند صحابی آپ کے پاس آئے اور کہا کہ یا رسول اللہ صلی اللہ علیہ و آلہ و سلم ہم اپنے دلوں میں بہت سی چیزیں محسوس کرتے ہیں اور ان کے بارے میں گفتگو کرنا ہمیں بہت گراں ہے۔ آپ نے کیا واقعی تمہیں یہ وساوس محسوس ہوتے ہیں انہوں نے کہا جی ہاں فرمایا کہ یہ تصریح ایمان ہے۔

عثمان بن ابو شیبہ، ابن قدامہ بن اعین، جریر، منصور، زر، عبداللہ بن شداء، حضرت ابن عباس رضی اللہ تعالیٰ عنہ فرماتے ہیں کہ ایک آدمی نبی اکرم صلی اللہ علیہ و آلہ و سلم کے پاس آیا اور عرض کیا یا رسول اللہ صلی اللہ علیہ و آلہ و سلم یا رسول اللہ ہم میں سے کوئی ایک اپنے دل میں وسوسہ پاتا ہے کہ اس کو بیان کرنے سے جل کر کوئلہ ہو جانا اس کیلیے آسان ہے کہ اسے لوگوں کو بتائے آپ نے فرمایا اَللَّهُ أَکْبَرُ، اَللَّهُ أَکْبَرُ، اَللَّهُ أَکْبَرُ، اَلْحَمْدُ لِلَّهِ ۔ تمام تعریف اللہ کے لیے ہے جس نے شیطان کے مکر کو وسوسہ ڈالنے تک محدود رکھا۔ ابن قدامہ نے اپنی روایت میں کید کے بجائے مکر کا لفظ استعمال کیا ہے۔

نفیلی، رہیر، عاصم احول، ابو عثمان، حضرت سعد بن مالک فرماتے ہیں کہ محمد صلی اللہ علیہ و آلہ و سلم سے میرے کانوں نے سنا اور میرے قلب نے محفوظ کیا کہ آپ نے فرمایا کہ جس شخص نے اپنے آپ کو غیر کے باپ کی طرف منسوب کیا اور وہ جانتا تھا کہ جس کی طرف منسوب کر رہا ہے وہ اس کا باپ نہیں تو جنت اس پر حرام ہے۔ ابو عثمان رضی اللہ تعالیٰ عنہ کہتے ہیں کہ پھر میں حضرت ابو بکرہ رضی اللہ تعالیٰ عنہ سے ملا تو آپ کے اس قول کا ان سے تذکرہ کیا تو انہوں نے فرمایا کہ محمد صلی اللہ علیہ و آلہ و سلم سے میرے کانوں نے اس قول کو سنا اور میرے دل نے ان کی حفاظت کی۔ عاصم کہتے ہیں کہ میں نے ابو عثمان سے کہا کہ اے ابو عثمان آپ سے دو مردوں نے گواہی دی ہے تو یہ دو مرد کون تھے انہوں نے کہا کہ ان میں سے پہلے مرد وہ ہیں جنہوں نے اسلام میں اللہ کی راہ میں سب سے پہلا تیر چلایا یعنی سعد بن مالک۔ اور دوسرے مرد وہ ہیں جو بیس سے زائد افراد کے ساتھ پیدل طائف سے آئے۔ اور ان کے کچھ اور فضائل بیان کیے ابو علی کہتے ہیں کہ میں نے ابو داؤد سے سنا انہوں نے فرمایا کہ خدا کی قسم یہ حدیث میرے نزدیک شہد سے زیادہ میٹھی ہے یعنی حدثنا اور حدثنی کہنا۔ ابو علی کہتے ہیں کہ میں نے امام ابو داؤد کو یہ کہتے ہوئے سنا کہ امام احمد نے فرمایا کہ اہل کوفہ کی بیان کردہ احادیث میں نور نہیں ہوتا۔

حجاج بن ابو یعقوب، معاویہ ابن عمرو، زائدہ، اعمش، ابو صالح، ابو حضرت ابو ہریرہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ جس شخص نے اپنے مولی کی اجازت کے بغیر کسی سے ولاء کا معاملہ کیا تو اس پر اللہ کی فرشتوں کی اور تمام لوگوں کی لعنت ہے قیامت کے روز اس کی نہ فرض عبادت قبول ہو گی اور نہ نفل عبادت۔

سلیمان بن عبدالرحمٰن دمشقی، عمر بن عبدالواحد، عبدالرحمٰن بن یزید بن جابر، سعید بن ابو سعید حضرت انس بن مالک رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ جس نے غیر باپ کی طرف اپنے آپ کو منسوب کیا یا غیر مولی کی طرف منسوب کیا تو اس پر مسلسل پے درپے اللہ کی لعنت اور پھٹکار ہے قیامت کے روز تک۔

حسب و نسب پر تفاخر جائز نہیں

موسی بن مروان رقی، معافی، احمد بن سعید ہمدانی، ابن وہب، ہشام بن سعد، سعید بن ابو سعید، ، حضرت ابو ہریرہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ بیشک اللہ نے تم سے جاہلیت کے نخوت کو دور کر دیا اور اس زمانہ کی آباء اجداد پر فخر کرنے کی عادت کو۔ انسان دو طرح ہیں۔ یا تو ڈرنے والے مومن بندے۔ یا فاسق و فاجر بدبخت بندے۔ تم سب آدم کے بیٹے ہو اور آدم مٹی سے پیدا کیے گئے ہیں لوگ اپنی قوموں پر فخر کرنا ضرور چھوڑ دیں گے کیونکہ وہ جہنم کے کوئلوں میں سے ایک کوئلہ ہی ہے ورنہ اللہ کے نزدیک گوبر کے اس کیڑے سے زیادہ ذلیل ہو جائیں گے جو اپنی ناک سے بدبو اور گندگی کو دھکیلتا ہے۔

عصبیت بالکل حرام ہے

نفیلی، زہیر، سماک بن حرب، عبدالرحمٰن بن حضرت عبداللہ بن مسعود نے فرمایا کہ جس شخص نے اپنی قوم کی ناحق مدد کی تو وہ اس اونٹ کی طرح ہے جو کنویں میں گر پڑا وہ اپنی دم سے کھینچ کر نکالا جائے گا۔

ابن بشار، ابو عامر، سفیان، سماک بن حرب، حضرت عبدالرحمن بن عبداللہ بن مسعود اپنے والد حضرت عبداللہ بن مسعود سے روایت کرتے ہیں انہوں نے فرمایا کہ میں رسول اللہ صلی اللہ علیہ و آلہ و سلم کے پاس پہنچا آپ ایک چمڑے کے خیمہ میں تھے آگے سابقہ حدیث بیان کی۔

محمود بن خالد دمشقی، فریابی، سلمہ بن بشردمشقی، بنت حضرت واثلہ بن الاسقع کی صاحبزادی اپنے والد حضرت واثلہ سے روایت کرتی ہیں کہ انہوں نے والد کو یہ فرماتے ہوئے سنا کہ میں نے عرض کیا یا رسول اللہ صلی اللہ علیہ و آلہ و سلم عصبیت کیا ہے آپ نے فرمایا کہ تم اپنی قوم کی ظلم پر مدد کرو۔

احمد بن عمر بن سرح، ایوب بن سوید، حضرت اسامہ رضی اللہ تعالیٰ عنہ بن زید سے روایت ہے انہوں نے حضرت سعید بن المسیب سے سنا کہ وہ حضرت سراقہ بن مالک بن جعثم بن المسیب سے روایت کرتے ہیں انہوں نے فرمایا کہ رسول اللہ صلی اللہ علیہ و آلہ و سلم نے ہمیں خطبہ دیا اور فرمایا کہ تم میں سے بہتر شخص وہ جو اپنی برادری کا دفاع کرے جب تک کہ گناہ نہ ہو۔

ابن سرح، ابن وہب، سعید بن ابو ایوب، محمد بن عبدالرحمٰن مکی، عبداللہ بن ابو سلیمان، حضرت جبیر بن مطعم سے روایت ہے کہ رسول اللہ صلی اللہ علیہ و آلہ و سلم نے فرمایا کہ جس نے عصبیت کی دعوت دی وہ ہم میں سے نہیں جس نے عصبیت پر لڑائی کی وہ ہم میں سے نہیں جس کی موت عصبیت پر ہوئی وہ ہم میں سے نہیں۔

ابو بکر بن ابو شیبہ، ابو اسامہ عوف، زیاد بن مخراق، ابو کنانہ، حضرت ابو موسی اشعری فرماتے ہیں کہ نبی کریم صلی اللہ علیہ و آلہ و سلم نے فرمایا کہ کسی قوم کا بھانجا اسی میں سے ہے۔

محمد بن عبدالرحیم، حسین بن محمد، جریر، محمد بن اسحاق، داؤد بن حصین، عبدالرحمٰن بن حضرت ابو عقبہ رضی اللہ تعالیٰ عنہ جو اہل فارس کے آزاد کردہ غلام تھے فرماتے ہیں کہ میں رسول اللہ صلی اللہ علیہ و آلہ و سلم کے ساتھ غزوہ احد میں حاضر تھا میں نے مشرک میں سے ایک شخص کو مار ڈالا اور کہا کہ اسے میری طرف سے اٹھا لو اور میں فارسی غلام ہوں۔ تو رسول اللہ میری طرف متوجہ ہوئے اور فرمایا کہ تو نے یہ کیوں نہیں کہا کہ یہ میرا وار لے کہ میں انصاری غلام ہوں۔


محبت کرنے والے کا محبوب سے کہنا کہ میں تجھ سے محبت کرتا ہوں

مسدد، یحیی، ثور، حبیب بن عبید، حضرت مقدام بن معدی کرب سے روایت ہے کہ انہیں رسول اللہ صلی اللہ علیہ و آلہ و سلم سے یہ بات پہنچی ہے کہ آپ نے فرمایا کہ جب آدمی اپنے کسی بھائی سے محبت کرے تو اسے چاہیے کہ اسے بتلا دے کہ وہ اس سے محبت کرتا ہے۔

مسلم بن ابراہیم، مبارک بن فضالہ، ثابت بنانی حضرت انس بن مالک رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم کے پاس ایک شخص بیٹھا تھا کہ ایک اور آدمی وہاں سے گزرا اس آدمی نے کہا یا رسول اللہ بیشک میں اس سے محبت کرتا ہوں رسول اللہ صلی اللہ علیہ و آلہ و سلم نے فرمایا کہ کیا تو نے اسے بتایا ہے؟ اس نے کہا نہیں آپ نے فرمایا کہ جا اسے بتا۔ راوی کہتے ہیں کہ وہ اسے جا کر ملا اور کہا کہ میں اللہ کے لیے آپ سے محبت کرتا ہوں اس دوسرے نے کہا تجھ سے وہ ذات محبت کرے جس کے لیے تو نے مجھ سے محبت کی۔ یعنی اللہ تعالیٰ۔

کسی کو نیکی کرتے دیکھ کر اس سے محبت کرنا

موسی بن اسماعیل، سلیمان، حمید بن ہلال، حضرت عبداللہ بن صامت سے روایت ہے کہ حضرت ابو ذر غفاری نے عرض کیا یا رسول اللہ صلی اللہ علیہ و آلہ و سلم ایک آدمی کسی قوم سے محبت کرتا ہے لیکن ان کے اعمال کرنے کی قدرت نہیں رکھتا تو اس کا کیا حکم ہے؟ نبی نے فرمایا کہ اے ابو ذر آخرت میں اس کے ساتھ ہو گا جس سے تو محبت کرتا ہے۔ ابو ذر نے دوبارہ یہی بات کہی تو آپ صلی اللہ علیہ و آلہ و سلم نے یہی بات دہرائی۔

وہب بن بقیہ، خالد، یونس بن عبید، ثابت، حضرت انس بن مالک فرماتے ہیں کہ میں نے رسول اللہ صلی اللہ علیہ و آلہ و سلم کے صحابہ کو اتنا خوش نہیں دیکھا کسی بات پر جتنا اس بات پر کہ ایک آدمی نے حضور اکرم صلی اللہ علیہ و آلہ و سلم سے عرض کیا یا رسول اللہ صلی اللہ علیہ و آلہ و سلم ایک آدمی کسی سے اس کے کسی عمل خیر کی بناء پر محبت کرتا ہے اور وہ خود اس عمل خیر پر عامل نہیں ہے اس کا کیا حکم ہے۔ آپ نے فرمایا کہ آدمی جس سے محبت کرتا ہو گا اس کے ساتھ ہو گا۔

ابن مثنی، یحیی بن ابو بکیر، شیبان، عبدالملک بن عمیر، ابو سلمہ، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جس سے مشورہ لیا جائے وہ امانت دار ہے۔

نیکی کی رہنمائی کرنا بجائے خود نیکی ہے

محمد بن کثیر، سفیان، اعمش، ابو عمرو، شیبانی، حضرت ابو مسعود الانصاری فرماتے ہیں کہ ایک آدمی نبی کریم صلی اللہ علیہ و آلہ و سلم کے پاس آیا اور عرض کیا یا رسول اللہ صلی اللہ علیہ و آلہ و سلم میرا راستہ منقطع ہو گیا پس مجھے سواری عطا فرمائیے آپ نے فرمایا کہ میں تو کوئی ایسی سواری نہیں پاتا کہ اس پر تجھے سوار کروں لیکن فلاں کے پاس چلا جا شاید وہ تجھے سواری پر سوار کر دے۔ وہ اس شخص کے پاس گیا تو اس نے سواری اسے دے دی وہ رسول اللہ صلی اللہ علیہ و آلہ و سلم کے پاس آیا اور آپ کو بتلایا تو آپ نے فرمایا جس نے کسی نیکی اور خیر کی طرف راہنمائی کی تو اس کو نیکی کرنے والے جتنا اجر ملے گا۔

خواہشات نفسانیہ کا بیان

حیوۃ بن شریح، بقیہ، ابو بکر بن ابو مر یم، خالد بن محمد ثقفی، بلال بن ابو درداء، حضرت ابو الدرداء نبی کریم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ کسی چیز سے تیری محبت تجھے اندھا بہرا کر دیتی ہے۔


سفارش کا بیان

مسدد، سفیان، بریدہ، بن ابو بردہ، حضرت ابو موسی اشعری رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ مجھ سے لوگوں کی سفارش کیا کرو تاکہ تمہیں اجر ملے گا اور اللہ تعالیٰ اپنے نبی کی زبان پر جاری فرمائے گا جو اس کو منظور ہو گا۔

خط میں اپنا نام پہلے لکھنا چاہیے

احمد بن حنبل، ہشی، ، منصور، ابن سیرین، احمد مرہ ہشیم، حضرت علاء بن الحضرمی کی بعض اولاد سے مروی ہے کہ حضرت علاء نبی کریم صلی اللہ علیہ و آلہ و سلم کی طرف سے بحرین کے گورنر تھے جب وہ آپ کی طرف کوئی مکتوب لکھتے تو ابتداء اپنے نام سے کرتے۔

محمد بن عبدالرحیم معلی بن منصور، ہشیم، منصور، ابن سیرین، ابن علاء حضرت علماء بن حضرمی سے روایت ہے کہ انہوں نے نبی کریم صلی اللہ علیہ و آلہ و سلم کو خط لکھا تو اس کی ابتداء اپنے نام سے کی۔

ذمی (کافر) کو کیسے خط لکھا جائے

حسن بن علی، محمد بن یحیی، عبدالرزاق، معمر، زہری، عبید اللہ بن عبداللہ بن عتبہ، حضرت ابن عباس رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے ہرقل کو خط لکھا کہ محمد رسول اللہ صلی اللہ علیہ و آلہ و سلم کی طرف سے روم کے بڑے بادشاہ ہرقل کی طرف سلام اس پر جس نے ہدایت کی پیروی کی۔ محمد بن یحیی راوی نے کہا کہ ابن عباس نے فرمایا کہ ابو سفیان نے انہیں بتلایا اور کہا کہ ہم ہرقل کے دربار میں داخل ہوئے تو اس نے ہمیں اپنے سامنے بٹھایا پھر رسول اللہ صلی اللہ علیہ و آلہ و سلم کا نامہ مبارک منگوایا تو اس میں لکھا تھا بِسْمِ اللَّهِ الرَّحْمَنِ الرَّحِيمِ۔ مُحَمَّدُ رَسُولُ اللَّهِ کی طرف سے روم کے بڑے بادشاہ کی طرف۔ سلام اس پر جس نے ہدایت کی پیروی کی۔ اما بعد۔

والدین سے سلوک کا بیان

محمد بن کثیر، سفیان، سہیل بن ابو صالح، ، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا لڑکا اپنے والد (کے احسان) کا بدلہ پورا نہیں کر سکتا سوائے اسکے کہ وہ اپنے باپ کو کسی کا غلام پائے اور اسے خرید کر آزاد کر دے۔

مسدد، یحیی، ابن ابو ذئب، حارث، حمزہ بن حضرت عبداللہ بن عمر فرماتے ہیں کہ ایک عورت میرے نکاح میں تھی اور میں اس سے محبت کرتا تھا اور حضرت عمر رضی اللہ تعالیٰ عنہ اس کو ناپسند کرتے تھے انہوں نے کہا کہ اسے طلاق دے دو میں نے انکار کیا تو حضرت عمر رضی اللہ تعالیٰ عنہ نبی صلی اللہ علیہ و آلہ و سلم کے پاس گئے اور آپ سے یہ بات ذکر کی، آپ نے فرمایا کہ اسے طلاق دے دو۔

محمد بن کثیر، سفیان حضرت بہز بن حکیم اپنے والد سے اور ان کے دادا سے روایت کرتے ہیں کہ میں نے عرض کیا یا رسول اللہ صلی اللہ علیہ و آلہ و سلم میں کس کے ساتھ نیک سلوک کروں؟ فرمایا کہ اپنی ماں کے ساتھ اپنی ماں کے ساتھ پھر اپنی ماں کے ساتھ، پھر اپنے باپ کے ساتھ پھر اپنی قرابت داری میں زیادہ قریب جو ہوں ان کے ساتھ اور رسول اللہ صلی اللہ علیہ و آلہ و سلم نے فرمایا کہ جو شخص اپنے آزاد کردہ غلام سے اس کے مال کا سوال کرے جو اس کی ضرورت سے زائد اس کے پاس ہو اور پھر وہ اسے منع کر دے تو قیامت کے روز اس کا وہ زائد مال لایا جائے گا ایک گنجا سانپ بنا کر۔

محمد بن عیسی، حارث بن مرہ، حضرت کلیب بن منفعہ اپنے دادا سے روایت کرتے ہیں وہ فرماتے ہیں کہ وہ نبی کریم صلی اللہ علیہ و آلہ و سلم کے پاس آئے اور عرض کیا یا رسول اللہ میں کس کے ساتھ حسن سلوک کروں؟ فرمایا کہ اپنی ماں کے ساتھ باپ کے ساتھ بہن بھائی کے اور اپنے آزاد کرنے والے کے ساتھ جس کا حق واجب ہے اور جس سے صلہ رحمی اور قرابت داری ہے۔

محمد بن جعفر بن زیاد، عباد بن موسی، ابراہیم بن سعد، حمید بن عبدالرحمٰن، حضرت عبداللہ بن عمر فرماتے ہیں کہ رسول اللہ صلی اللہ علیہ و آلہ و سلم نے فرمایا کہ کبائر میں سب سے بڑا کبیرہ گناہ یہ ہے کہ انسان اپنے والدین پر لعنت کرے۔ آپ سے کہا گیا یا رسول اللہ۔ آدمی اپنے والدین پر لعنت کرتا ہے؟ یہ کیسے؟ فرمایا کہ انسان کسی آدمی کے باپ پر لعنت کرتا ہے وہ اس کے باپ کو لعنت کرتا ہے اور جب کسی ماں کی لعنت کرتا ہے تو جواباً وہ اس کی ماں پر لعنت کرتا ہے۔

ابراہیم بن مہدی، عثمان بن ابو شہبہ، محمد بن علاء، ابو عبد اللہ بن ادریس، عبدالرحمٰن بن سلیمان، اسید بن علی بن عبید، ، حضرت ابو سید مالک بن ربیعہ الساعدی فرماتے ہیں کہ ہم لوگ رسول اللہ صلی اللہ علیہ و آلہ و سلم کے پاس تھے کہ اس دوران بنی سلمہ کا ایک شخص آیا اور اس نے کہا یا رسول اللہ صلی اللہ علیہ و آلہ و سلم کیا میرے والدین کے ساتھ حسن سلوک کوئی صورت باقی ہے کہ میں ان کی موت کے بعد ان کے ساتھ حسن سلوک کروں؟ فرمایا کہ ہاں ان کے لیے دعا کرنا، استغفار کرنا، اور ان کے بعد ان کی وصیت یا عہد کو پورا کرنا اور ان کے متعلقین کے ساتھ صلہ رحمی کرنا جو انہی سے جڑے تھے اور ان کے دوست کا اکرام کرنا۔

احمد بن منیع، ابو نضر، لیث ابن سعد، یزید بن عبداللہ بن اسامہ بن ہاد، عبداللہ بن دینار، حضرت ابن عمر رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ بیشک بہترین نیکی یہ ہے والد کے انتقال کے بعد ان سے محبت کرنے والے متعلقین و احباب سے صلہ رحمی کرے۔

ابن مثنی، ابو عاصم، جعفر بن یحیی بن عمارہ بن ثوبان، حضرت ابو الطفیل فرماتے ہیں کہ میں نے رسول اللہ صلی اللہ علیہ و آلہ و سلم کو جعرانہ کے مقام پر دیکھا کہ گوشت تقسیم فرما رہے ہیں ابو الطفیل فرماتے ہیں کہ اس وقت میں لڑکا تھا اور اونٹ کی ہڈی اٹھایا کرتا تھا۔ اس دوران ایک عورت سامنے آئی یہاں تک کہ نبی کریم صلی اللہ علیہ و آلہ و سلم کے قریب ہو گئی آپ نے اس کے لیے اپنی چادر بچھائی وہ اس پر بیٹھ گئی میں نے کہا کہ یہ کون ہے؟ لوگوں نے کہا کہ یہ آپ کی رضاعی ماں ہیں۔

احمد بن سعید ہمدانی، ابن وہب، عمرو بن حارث، عمر بن السائب کہتے ہیں کہ انہیں یہ بات پہنچی ہے کہ ایک روز نبی کریم صلی اللہ علیہ و آلہ و سلم تشریف فرما تھے کہ سامنے آپ کے رضاعی والد آ گئے آپ نے ان کے لیے اپنا کوئی کپڑا بچھا یا وہ اس پر بیٹھ گئے پھر آپ کی رضاعی والدہ آئیں تو آپ نے ان کے لیے اپنے کپڑے کا دوسرا کونہ بچھایا تو اس پر بیٹھ گئیں پھر آپ کے رضاعی بھائی تشریف لائے تو رسول اللہ صلی اللہ علیہ و آلہ و سلم ان کے لیے کھڑے ہو گئے اور انہیں اپنے پاس بٹھایا۔

یتیموں کی کفالت کی فضیلت کا بیان

عثمان، ابو بکر ابن ابو شیبہ، ابو معاویہ، ابو مالک اشجعی، ابن حدیر، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے فرمایا جس کی کوئی بیٹی ہو اور وہ اسے زندہ درگور نہ کرے، نہ ہی اسے ذلیل و خوار کرے اور نہ ہی اپنے لڑکوں کو اس پر ترجیح دے۔ اللہ تعالیٰ اسے جنت میں ضرور داخل کریں گے۔ عثمان نے لڑکوں کا ذکر نہیں کیا۔

مسدد، خالد، سہیل ابن ابو صالح، سعید اعشی، ابو داؤد سعید بن عبدالرحمٰن بن مکمل زہری، ایوب بن بشیر انصاری، حضرت ابو سعید الخدری رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا جس نے تین بیٹیوں کی پرورش کی انہیں ادب سکھلایا ان کی شادیاں کیں ان کے ساتھ اچھا سلوک کیا اس کے لیے جنت ہے۔

یو سف بن موسی، جریر، سہیل، اس سند سے بھی سابقہ حدیث منقول ہے اس میں تین بہنوں یا بیٹیوں کا ذکر ہے۔

مسدد، یزید بن زریع، منہاس بن فہم، شداد ابو عمار حضرت عون بن مالک الاشجعی فرماتے ہیں کہ نبی کریم صلی اللہ علیہ و آلہ و سلم نے فرمایا میں اور وہ عورت جو بد ہیبت بیان رخسار والی ہو ان دو انگلیوں کی طرح ہوں گے قیامت کے روز بالکل قریب ہیں اسی طرح ایسی عورت میرے قریب ہوں گی اور آپ درمیانی انگلی اور انگشت شہادت سے اشارہ فرما رہے تھے اس سے مراد وہ عورت جو عزت و منصب اور حسن و جمال والی ہو اور شوہر کے مرنے کے بعد اس کے یتیم بچوں کی کفالت کے لیے اپنے آپ کو شادی سے روکے رکھے یہاں تک کہ وہ بڑے ہو جائیں یا مر جائیں۔

کسی یتیم کی پرورش کا ضامن ہونا باعث فضیلت ہے

محمد بن صباح بن سفیان، عبدالعزیز ابن حازم، حضرت سہل رضی اللہ تعالیٰ عنہ فرماتے ہیں کہ حضور اکرم صلی اللہ علیہ و آلہ و سلم نے فرمایا میں اور یتیم کی کفالت کرنے والا شخص جنت میں اس طرح ہوں گے آپ نے دو انگلیوں درمیانی اور شہادت کی انگلی کو ملایا۔

پڑوسی کے حقوق کا بیان

مسدد، حماد، یحیی بن سعید، ابو بکر بن محمد، عمرہ، حضرت عائشہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جبرائیل مجھے مسلسل پڑوسی کے حقوق کے بارے میں وصیت کرتے رہے یہاں تک کہ میں نے اپنے دل میں کہا کہ پڑوسی کو وارث بنا دیں گے۔

محمد بن عیسی، سفیان، بشیر ابو اسماعیل، مجاہد، حضرت عبداللہ بن عمرو سے روایت ہے کہ انہوں نے ایک بکری ذبح کی اور فرمایا کہ میرے یہودی پڑوسی کو یہ ہدیہ کرو کیونکہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ جبرائیل مسلسل مجھے پڑوسی کے حقوق کے بارے میں وصیت کرتے رہے یہاں تک کہ مجھے خیال ہوا کہ اسے عنقریب وارث بنادیں گے۔

ربیع بن نافع، ابو توبہ، سلیمان بن حیان، محمد بن عجلان، حضرت ابو ہریرہ رضی اللہ تعالیٰ عنہ فرماتے ہیں کہ ایک شخص نبی کریم صلی اللہ علیہ و آلہ و سلم کے پاس آیا اپنے پڑوسی کی شکایت کرتا ہوا آپ نے فرمایا کہ جاؤ اور صبر کرو وہ دو یا تین مرتبہ آیا آپ نے فرمایا کہ جاؤ اور اپنا سامان گھر سے نکال کر راستہ میں پھینک دو۔ اس نے اپنا سامان راستہ میں پھینک دیا لوگوں نے اس سے وجہ پوچھی تو اس نے ہمسائے کی تکلیف سے انہیں باخبر کر دیا تو لوگ اس ہمسائے کو لعنت ملامت کرنے لگے کہ اللہ اس کے ساتھ ایسا کرے، ویسا کرے اس کا پڑوسی اس کے پاس آیا کہ تو سامان لے کر گھر لوٹ جا آئندہ مجھ سے ناگواری کوئی بات نہیں دیکھے گا۔

محمد بن متوکل عسقلانی، عبدالرزاق، معمر، زہری، ابو سلمہ، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جو اللہ تعالیٰ پر اور یوم آخرت پر ایمان رکھتا ہو اسے چاہیے کہ اپنے مہمان کا اکرام کرے اور جو اللہ تعالیٰ پر اور یوم آخرت پر ایمان رکھتا ہو اسے چاہیے کہ اپنے پڑوسی کو تکلیف نہ دے اور جو اللہ تعالیٰ پر ایمان رکھتا ہو اسے چاہیے کہ اپنے پڑوسی کو تکلیف نہ دے اور جو اللہ تعالیٰ پر اور یوم آخرت پر ایمان رکھتا ہو اسے چاہیے کہ خیر کی بات کہے یا خاموش رہے۔

مسدد بن مسرہد، سعید بن منصور، حارث بن عبید، ابو عمر، جونی، طلحہ، حضرت عائشہ رضی اللہ تعالیٰ عنہ فرماتی ہیں کہ میں نے عرض کیا یا رسول اللہ صلی اللہ علیہ و آلہ و سلم میرے دو پڑوسی میں کس کے ساتھ پہلے حسن سلوک کروں؟ آپ نے فرمایا کہ دونوں میں جس کا دروازہ زیادہ قریب ہو اس کے ساتھ۔ امام ابو داؤد فرماتے ہیں کہ شعبہ نے اس حدیث میں فرمایا کہ طلحہ قریش کے ایک آدمی تھے۔

غلام و باندی کے حقوق کا بیان

زہیر بن حرب، عثمان بن ابو شیبہ، محمد بن فضیل، مغیرہ، ام موسی، حضرت علی رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم کا آخری کلام تھا کہ نماز کی حفاظت کرو، نماز کی حفاظت کرو اور اپنے غلاموں اور باندیوں کے بدلے میں اللہ سے ڈرتے رہو۔

عثمان بن ابو شیبہ، جریر، اعمش معرور بن سوید سے روایت ہے کہ وہ فرماتے ہیں کہ میں نے حضرت ابو ذر رضی اللہ تعالیٰ عنہ کو ربذہ کے مقام پر دیکھا کہ وہ فرماتے کہ میں نے ان کے اوپڑ ایک موٹی چادر پڑی تھی اور ان کے غلام پر بھی لوگوں نے کہا کہ اے ابو ذر رضی اللہ تعالیٰ عنہ کاش آپ وہ چادر بھی لے لیتے جو آپ کے غلام پر ہے اور اس سے چادر سے ملا کر اپنا ایک جوڑا بنا لیتے اور غلام کو دوسرے کپڑے پہنا دیتے؟ راوی کہتے ہیں کہ کہ ابو ذر رضی اللہ تعالیٰ عنہ نے فرمایا کہ میں نے ایک آدمی کو برا بھلا کہا اور اس کی ماں عجمی تھی تو میں نے اسے اس کی ماں سے عیب لگایا۔ اس نے میری شکایت رسول اللہ صلی اللہ علیہ و آلہ و سلم سے کر دی آپ نے فرمایا کہ اے ابو ذر تو ایک ایسا آدمی ہے کہ جس کے اندر جاہلیت کی خوبی باقی ہے آپ نے فرمایا کہ بیشک یہ تمہارے بھائی ہیں اللہ نے تمہیں ان پر فضیلت دی ہے پس جس کو اپنے غلام سے مناسبت نہ ہو اسے فروخت کر دو اللہ کی مخلوق کو عذاب مت دو۔

مسدد، عیسی، بن یومس، اعمش، معرور کہتے ہیں کہ ہم ابو ذر رضی اللہ تعالیٰ عنہ کے پاس ربذہ میں داخل ہوئے ان کے اوپر ایک چادر تھی اور ان کے غلام پر بھی اسی طرح کی چادر تھی ہم نے کہا اے ابو ذر کاش آپ اپنے غلام کی چادر لے کر اپنی چادر سے ملا لیتے تو ایک جوڑا ہو جاتا اور اسے کوئی دوسرا کپڑا پہنا دیتے فرمایا کہ میں نے رسول اللہ صلی اللہ علیہ و آلہ و سلم سے سنا ہے کہ یہ تمہارے بھائی ہیں اللہ نے انہیں تمہارا ماتحت بنایا ہے پس جس کا بھائی اس کا ماتحت ہو تو اسے چاہیے کہ جو خود کھائے اپنے ماتحت کو بھی کھلائے اور اسے وہی پہناؤ جو خود پہنو اور اسے کسی عاجز کرنے والے کام کا مکلف مت کرو اور اگر کبھی دو تو اس کام میں اس کی مدد کرو۔ امام ابو داؤد فرماتے ہیں کہ اس حدیث کو ابن نمیر نے اعمش سے اسی طرح روایت کیا ہے۔

محمد بن علاء، ابن مثنی، ابو معاویہ، اعمش، ابراہیم تیمی، حضرت ابو مسعود الانصاری فرماتے ہیں کہ میں اپنے ایک غلام کو مار رہا تھا کہ میں نے اپنے پیچھے ایک آواز سنی جان لو اے ابو مسعود رضی اللہ تعالیٰ عنہ اللہ تعالیٰ تم پر زیادہ قادر ہیں تمہاری اس پر قدرت کی نسبت۔ میں جو اس آواز کی طرف متوجہ ہوا تو وہ رسول اللہ صلی اللہ علیہ و آلہ و سلم تھے۔ میں نے کہا یا رسول اللہ صلی اللہ علیہ و آلہ و سلم یہ اللہ کے لیے آزاد ہے نبی کریم صلی اللہ علیہ و آلہ و سلم نے فرمایا بہر حال اگر تو ایسا نہ کرتا تو جہنم کی آگ تجھے لپٹ جاتی یا تجھے لیتی۔

ابو کامل، عبدالواحد، اعمش، اس سند سے بھی سابقہ حدیث منقول ہے اس میں کوڑے سے مارنے کا ذکر ہے اور غلام کی آزادی کا ذکر نہیں ہے۔

محمد بن عمر رازی، جریر، منصور، مجاہد، موئرق، ابو ذر اس سند سے بھی حدیث جو پیچھے گزر چکی ہے اس کا آخر حصہ منقول ہے ہاں معمولی فرق کے ساتھ کہ وہ ابو ذر غفاری کو مخاطب کر کے بیان کی گئی ہے۔

ابراہیم بن موسی، عبدالرزاق، معمر، عثمان بن زفر، حضرت رافع بن مکیث سے روایت ہے اور یہ ان صحابہ میں سے تھے جو نبی کریم صلی اللہ علیہ و آلہ و سلم کے ساتھ صلح حدیبیہ میں شریک تھے وہ فرماتے ہیں کہ نبی کریم صلی اللہ علیہ و آلہ و سلم نے فرمایا مملوکوں کے ساتھ عمدہ برتاؤ کرنا باعث برکت ہے اور ان کے ساتھ بد اخلاقی باعث نحوست ہے۔

ابن مصفی، بقیہ، عثمان بن زفر، محمد بن خالد بن رافع بن مکیث سے روایت ہے اور اس سند سے سابقہ ہی منقول ہے۔

احمد بن سعیدہمدانی، احمد بن عمرو بن سرح، وہب، ابو ہانی خولانی، عباس بن جلید حجری، عبداللی بن عمر عباس بن جلید الحجری فرماتے ہیں کہ میں حضرت عبداللہ بن عمر رضی اللہ تعالیٰ عنہ کو یہ فرماتے ہوئے سنا کہ ایک آدمی حضور صلی اللہ علیہ و آلہ و سلم کے پاس آیا اور کہا کہ یا رسول اللہ ہم خادم کا کس حد تک جرم معاف کریں؟ آپ صلی اللہ علیہ و آلہ و سلم خاموش رہے اس نے پھر وہی بات کہی آپ صلی اللہ علیہ و آلہ و سلم پھر خاموش رہے جب تیسری مرتبہ اس نے یہ بات کہی تو آپ نے فرمایا کہ۔ ہر روز ستر مرتبہ اپنے غلام کو معاف کرو

ابراہیم بن موسیٰ رازی، موئمل بن فضل حرانی، عیسی، فضیل، ابو نعیم، حضرت ابو ہریرہ رضی اللہ تعالیٰ عنہ فرماتے ہیں کہ مجھ سے ابو القاسم نبی التوبہ صلی اللہ علیہ و آلہ و سلم نے بیان فرمایا کہ جس شخص نے اپنے مملوک (غلام یا لونڈی) پر قذف (زنا کی تہمت) لگائی اور وہ اس کے الزام سے پاک ہو (حقیقتاً تو اگرچہ دنیا میں اس کے مالک پر حد قذف یعنی 80 کوڑے نہیں لگیں لیکن قیامت کے روز اسے حد قذف لگے گی۔

مسدد، فضیل بن عیاض، حصین، حضرت ہلال بن یساف فرماتے ہیں کہ ہم لوگ سوید بن مقرن کے گھر مہمان بن کر اترے اور ہم میں سے ایک گرم مزاج بوڑھا تھا اس کے ساتھی کو چانٹا مارا۔ میں نے سوید رضی اللہ تعالیٰ عنہ کو اس روزے سے زیادہ شدید غصہ میں کبھی نہیں دیکھا انہوں نے فرمایا کہ اب تو اس کی تلافی سے عاجز ہے سوائے اس کے کہ تو اسے آزاد کر دے اور بلاشبہ ہم نے خود دیکھا کہ ہم مقرن کی ساتویں اولاد تھے اور ہمارا صرف ایک ہی خادم تھا ہمارے چھوٹے بھائی نے اسے ایک چانٹا مارا اس کے چہرے پر حضور اکرم نے ہمیں حکم دیا کہ اسے آزاد کر دیں۔

مسدد، یحیی، سفیان، سلمہ بن کہیل، معاویہ بن سوید بن مقرن کہتے ہیں کہ میں نے اپنے ایک آزاد کردہ غلام کو چانٹا مار دیا تو میرے والد نے اسے اور مجھے بلایا اور اس سے کہا کہ اس سے بدلہ لو کیونکہ ہم مقرن کی اولاد ہیں رسول اللہ صلی اللہ علیہ و آلہ و سلم کے زمانہ میں ہم سات اولاد بھائی تھے ہمارا صرف ایک ہی خادم تھا ہم میں سے ایک بھائی نے اسے چانٹا مارا تو رسول اللہ صلی اللہ علیہ و آلہ و سلم نے فرمایا کہ اسے آزاد کر دو ہم لوگوں نے کہا اس کے علاوہ ہمارا کوئی خادم نہیں۔ آپ نے فرمایا کہ پھر یہی خادم ان کی خدمت کرے جب تک کہ وہ غنی نہ ہو جائیں اور جب مالدار ہو جائیں تو اسے آزاد کریں۔

مسدد، ابو کامل، ابو عوانہ، فراس، ابو صالح ذکوان ذاذان کہتے ہیں کہ میں حضرت ابن عمر رضی اللہ تعالیٰ عنہ کے پاس آیا انہوں نے اپنا ایک غلام آزاد کیا تھا انہوں نے زمین سے ایک لکڑی یا کوئی چیز اٹھائی اور فرمایا کہ مجھے اس لکڑی کے برابر بھی اجر نہیں میں نے رسول اللہ صلی اللہ علیہ و آلہ و سلم سے سنا آپ نے فرمایا کہ جس نے اپنے غلام کو چانٹا، یا اور کسی طرح مارا تو اس کا کفارہ یہ ہے کہ اے آزاد کر دے۔

غلام اگر اپنے مالک سے خیرخواہی کرے تو اسے بڑا اجر ہے

عبد اللہ بن مسلمہ، مالک، نافع، حضرت عبداللہ بن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ غلام جب اپنے آقا کی خیرخواہی کرے اور اللہ کی عبادت بھی اچھے طریقے سے کرے تو اسے دوہرا اجر ملے گا۔


غلام کو آقا کے خلاف بھڑکانے والا سخت گناہ گار ہے

حسنن علی، زید بن حباب، عمار بن زریق، عبداللہ بن عیسی، عکرمہ، یحیی بن یعمر، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جس نے کسی کی بیوی کو یا غلام کو اس کے شوہر یا آقا کے خلاف بھڑکا دیا وہ ہم میں سے نہیں ہے۔

اجازت لینے کا بیان

محمد بن عبید، حماد، عبید اللہ بن ابو بکر، حضرت انس بن مالک رضی اللہ تعالیٰ عنہ فرماتے ہیں کہ ایک شخص نبی کریم صلی اللہ علیہ و آلہ و سلم کے کسی حجرہ میں جھانکا تو حضور اکرم صلی اللہ علیہ و آلہ و سلم اس کی طرف تیر لے کر اٹھے گویا کہ میں آپ کی دیکھ رہا ہوں کہ آپ اسے غفلت میں نیزہ مارنے کے دیکھ رہے ہو۔

موسی بن اسماعیل، حماد، سہیل، حضرت ابو ہریرہ رضی اللہ تعالیٰ عنہ سے روایت ہے کہ انہوں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ جس شخص نے کسی قوم کے گھر میں تاک جھانک کی بغیر ان کی اجازت کے اور انہوں نے اس کی آنکھ پھوڑ دی تو اس کی آنکھ ضائع ہو گئی۔

ربیع بن سلیمان مؤذن ، ابن وہب، سلیمان بن بلال، کثیر، ولید، حضرت ابو ہریرہ رضی اللہ تعالیٰ عنہ سے مروی ہے کہ نبی کریم صلی اللہ علیہ و آلہ و سلم نے فرمایا کہ جب نگاہ گھر کے اندر ڈال دی تو اجازت کی کوئی ضرورت نہیں اگر کسی نے اجازت لینے سے قبل گھر میں نظر دوڑا دی تو اب اسے اجازت لینے کی کوئی ضرورت نہیں کیونکہ اجازت تو اسی لیے ہوتی ہے تاکہ گھر کے اندر کا حال نہ دیکھ سکے۔

ابن بشار، ابو عاصم، ابن جریح، یحیی بن حبیب، روح، ابن بشار، ، عمرو بن ابو سفیان، عمرو بن عبداللہ بن صفوان، کلدہ بن حنبل سے مروی ہے کہ حضرت صفوان بن امیہ نے انہیں رسول اللہ صلی اللہ علیہ و آلہ و سلم کے پاس کچھ دودھ، جنگلی ہرن اور کچھ ککڑیاں دے کر بھیجا، حضور اکرم صلی اللہ علیہ و آلہ و سلم مکہ کی بلند جگہ پر تھے اس وقت میں آپ کے پاس داخل ہو گیا اور سلام نہیں کیا۔ آپ نے فرمایا کہ لوٹ جا اور کہہ السلام علیکم یہ قصہ حضرت صفوان کے اسلام لانے کے بعد کا ہے۔

ابو بکر بن ابو شیبہ، ابو احوص، منصور، حضرت ربیع بن حراش کہتے ہیں کہ ہم سے بنی عامر کے ایک شخص نے بیان کیا کہ اس نے رسول اللہ صلی اللہ علیہ و آلہ و سلم کے پاس جب کہ آپکے گھر میں جانے کی اجازت چاہی اس نے کہا کہ کیا میں داخل ہو جاؤں آپ نے اپنے خادم سے فرمایا کہ اس کے پاس جاؤ اور اسے اجازت لینے کا طریقہ سکھلا دو۔ اس سے کہو کہ السلام علیکم کیا میں داخل ہو جاؤں؟ اس آدمی نے سن لیا تو اس نے کہا السلام علیکم کیا میں داخل جاؤں۔ تو نبی کریم صلی اللہ علیہ و آلہ و سلم نے اسے اجازت مرحمت فرمائی چنانچہ وہ داخل ہو گیا۔

عثمان بن ابو شیبہ، جریر، ابو بکر بن ابو شیبہ، حفص اعمش، طلحہ ہزیل کہتے ہیں کہ ایک شخص آیا عثمان بن ابی شیبہ نے کہا کہ وہ حضرت سعد بن ابی وقاص تھے، وہ آ کر رسول اللہ صلی اللہ علیہ و آلہ و سلم کے دروازہ پر کھڑے ہو گئے اجازت طلب کرنے کے لیے تو وہ دروازہ کی طرف منہ کر کے کھڑے ہو گئے۔ تو رسول اللہ صلی اللہ علیہ و آلہ و سلم نے ان سے فرمایا کہ اس طرح کھڑے ہو غور کرو اجازت مانگنا تو نظر سے بچنے کے لیے ہے۔

ہارون بن عبد اللہ، ابو داؤد حفری، سفیان، اعمش، طلحہ بن مصرف اس سند سے بھی سابقہ حدیث من و عن منقول ہے۔

ہناد بن سری، ابو احوص، منصور، ربعی بن حراش، اس سند سے بھی حدیث منقول ہے معمولی فرق کے ساتھ۔

عبید اللہ بن معاذ، ، شعبہ، منصور، ربعی، اس سند سے بھی سابقہ حدیث نمبر ہی بعض فرق کے ساتھ منقول ہے۔


اجازت لیتے وقت کتنی بار السلام علیکم کہنا چاہیے

احمد بن عبدہ، سلیمان، یزید بن خصیفہ، بسر بن سعید، حضرت ابو سعید خدری رضی اللہ تعالیٰ عنہ کہتے ہیں کہ میں انصار کی مجالس میں سے ایک مجلس میں بیٹھا ہوا تھا کہ حضرت ابو موسی اشعری رضی اللہ تعالیٰ عنہ گھبرائے ہوئے آئے ہم نے ان سے کہا کہ کس وجہ سے تمہیں گھبراہٹ ہے؟ انہوں نے کہا کہ حضرت عمر رضی اللہ تعالیٰ عنہ نے مجھے بلایا کہ میں ان کے پاس آؤں چنانچہ میں ان کے پاس چلا گیا لیکن میں نے ان سے تین بار اجازت طلب کی تو مجھے اجازت نہیں ملی سو میں واپس لوٹ آیا۔ بعد میں حضرت عمر نے مجھ سے پوچھا کہ میرے پاس آنے سے تمہیں کس چیز نے روکا؟ میں نے کہا کہ میں تو آپ کے پاس آیا تھا تین بار اجازت مانگی مجھے اجازت نہیں دی گئی اور بیشک نبی کریم صلی اللہ علیہ و آلہ و سلم نے فرمایا کہ کہ جب تم میں سے کوئی تین بار اجازت مانگے اور اسے اجازت نہ ملے تو اسے لوٹ جانا چاہیے۔ اس لیے میں لوٹ گیا۔ تو حضرت عمر رضی اللہ تعالیٰ عنہ نے فرمایا کہ اس حدیث کا کوئی گواہ لاؤ۔ ابو سعید خدری رضی اللہ تعالیٰ عنہ نے فرمایا کہ کہ تمہارے ساتھ اس مجلس کا سب سے چھوٹا شخص ہی جائے گا۔ راوی کہتے ہیں کہ پھر حضرت ابو سعید خدری رضی اللہ تعالیٰ عنہ کھڑے ہوئے ان کے ساتھ اور ابو موسی رضی اللہ تعالیٰ عنہ کے لیے گواہی دی۔

مسدد، عبداللہ بن داؤد، طلحہ بن یحیی، ابو بردہ، حضرت ابو موسی اشعری رضی اللہ تعالیٰ عنہ سے روایت ہے کہ حضرت عمر کے پاس آئے اور تین بار اجازت طلب کی ابو موسی اجازت مانگتا ہے لیکن انہیں اجازت نہیں ملی تو وہ لوٹ گئے حضرت عمر نے ان کے لیے آدمی بھیجا تمہیں کس چیز نے واپس لوٹا دیا ابو موسی نے فرمایا کہ رسول اللہ صلی اللہ علیہ و آلہ و سلم نے فرمایا تم میں سے کوئی تین بار اجازت مانگے اگر اجازت دے دی جائے تو خیر ورنہ لوٹ جائے۔ حضرت عمر رضی اللہ تعالیٰ عنہ نے فرمایا کہ اس حدیث پر گواہ لاؤ وہ گئے پھر واپس لوٹے اور فرمایا کہ یہ حضرت ابی بن کعب ہیں۔ حضرت ابی بن کعب نے فرمایا کہ اے عمر رضی اللہ تعالیٰ عنہ۔ عذاب نہ بن اصحاب رسول اللہ کے واسطے۔ حضرت عمر رضی اللہ تعالیٰ عنہ نے فرمایا کہ میں اصحاب رسول اللہ صلی اللہ علیہ و آلہ و سلم پر عذاب نہیں ہوں۔

یحیی بن حبیب، روح، ابن جریج، عطاء، عبید بن عمیر، اس سند سے حدیث منقول ہے معمولی فرق کے ساتھ کہ حضرت عمر رضی اللہ تعالیٰ عنہ نے ابو سعید خدری رضی اللہ تعالیٰ عنہ کی گواہی کے بعد فرمایا کہ یہ حدیث رسول مجھ پر مخفی رہ گئی تھی مجھے بازاروں کی خرید و فروخت نے غافل کر دیا لیکن تم جتنی بار چاہو سلام کرو اور اجازت نہ لیا کرو۔

زید بن اخزم، عبدالقاہر ابن شعیب، ہشام، حمید بن ہلال، ابو بردہ، اس سند سے بھی سابقہ حدیث منقول ہے اس میں یہ کہ حضرت عمر رضی اللہ تعالیٰ عنہ نے حضرت ابو موسی رضی اللہ تعالیٰ عنہ سے فرمایا کہ میں تمہیں جھوٹا نہیں کہتا لیکن نبی کریم صلی اللہ علیہ و آلہ و سلم کی حدیث کا معاملہ بڑا سخت ہے۔

عبد اللہ بن مسلمہ، مالک، ربیعہ بن ابو عبدالرحمٰن، اس سند سے بھی سابقہ حدیث معمولی فرق کے ساتھ منقول ہے۔

ہشام ابو مروان، محمد بن مثنی، ولید بن مسلم اوزاعی، یحیی بن ابو کثیر، محمد بن عبدالرحمٰن بن اسعد بن زرارہ، حضرت قیس بن سعد فرماتے ہیں کہ حضور اکرم صلی اللہ علیہ و آلہ و سلم ہمارے گھر میں ہم سے ملاقات فرمائی اور آ کر فرمایا کہ السَّلَامُ عَلَيْکُمْ وَرَحْمَةُ اللَّهِ۔ قیس کہتے ہیں کہ سعد نے آہستہ سے جواب دیا۔ قیس کہتے ہیں کہ میں نے کہا کیا آپ رسول اللہ صلی اللہ علیہ و آلہ و سلم کو اجازت نہیں دے رہے انہوں نے کہا کہ صبر کرو میں چاہتا ہوں کہ آپ ہم پر زیادہ بار سلام کریں پس حضور اکرم صلی اللہ علیہ و آلہ و سلم نے فرمایا کہ السلام علیکم حضرت سعد نے پھر آہستہ سے جواب دیا۔ حضور اکرم صلی اللہ علیہ و آلہ و سلم نے فرمایا کہ السَّلَامُ عَلَيْکُمْ وَرَحْمَةُ اللَّهِ۔ پھر آپ واپس لوٹ گئے تو سعد رضی اللہ تعالیٰ عنہ نے آپ کے پیچھے گئے اور کہا کہ یا رسول اللہ صلی اللہ علیہ و آلہ و سلم میں آپ کے سلام کی آواز سن رہا تھا اور آہستہ سے جواب دے رہا تھا تاکہ آپ ہم پر کثرت سے سلام فرمائیں قیس کہتے ہیں کہ پس حضور اکرم صلی اللہ علیہ و آلہ و سلم ان کے ساتھ واپس تشریف لائے اور سعد نے آپ کے لیے پانی وغیرہ کا بندوبست کا حکم دیا آپ نے غسل فرمایا پھر سعد نے آپ کو زعفران اور ورس میں رنگی ہوئی ایک چادر دی جسے آپ نے لپیٹ لیا پھر آپ نے اپنے دونوں ہاتھ اٹھائے اور آپ کہہ رہے تھے کہ اے اللہ اپنی رحمت اور برکت سعد بن عبادہ رضی اللہ تعالیٰ عنہ کی اولاد پر فرما۔ قیس کہتے ہیں کہ پھر آپ نے کھانا کھایا جب آپ نے واپسی کا ارادہ فرمایا تو حضرت سعد نے ایک گدھا سواری کے لیے پیش کیا جس پر ایک چادر پڑی تھی رسول اللہ صلی اللہ علیہ و آلہ و سلم اس پر سوار ہوئے تو سعد نے فرمایا اے قیس حضور اکرم صلی اللہ علیہ و آلہ و سلم کے ساتھ ہو جا تو رسول اللہ صلی اللہ علیہ و آلہ و سلم نے مجھ سے فرمایا کہ سوار ہو جا میں نے انکار کیا تو فرمایا کہ سوار ہو جا ورنہ واپس لوٹ جا قیس کہتے ہیں کہ میں لوٹ گیا۔ امام ابو داؤد فرماتے ہیں کہ اس حدیث کو عمر بن عبدالواحد اور ابن سامہ نے اوزاعی سے مرسلاً روایت کیا ہے قیس بن سعد کا ذکر نہیں کیا۔

موئمل بن فضل حرانی، محمد بن عبدالرحمٰن، حضرت عبداللہ بن بسر فرماتے ہیں کہ رسول اللہ صلی اللہ علیہ و آلہ و سلم جب کسی قوم کے دروازہ پر آتے تو دروازہ کی طرف منہ کر کے کھڑے نہ ہوتے بلکہ دروازہ کے دائیں بائیں طرف کھڑے ہوتے اور فرماتے کہ السلام علیکم اور یہ اس لیے کہ کیونکہ اس زمانہ میں دروازوں پر پردے نہ ہوتے تھے۔

اجازت لیتے وقت دروازہ کھٹکھٹانے کا بیان

مسدد، بشر، شعبہ، حضرت محمد بن المنکدر سے روایت ہے کہ حضرت جابر اپنے والد حضرت عبداللہ کے پاس قرضہ کے بارے میں گفتگو کے لیے حضور اکرم صلی اللہ علیہ و آلہ و سلم کے پاس گئے پس میں نے دروازہ کھٹکھٹایا آپ نے فرمایا کہ کون ہے؟میں نے کہا میں ہوں۔ آپ نے فرمایا کہ میں میں کیا؟ گویا کہ آپ کو یہ ناگوار ہوا۔ (جب تک کہ نام معلوم نہ ہو جائے)

یحیی بن ایوب، اسماعیل بن جعفر، محمد بن عمرو، ابو سلمہ، حضرت رافع بن عبدالحارث فرماتے ہیں کہ میں رسول اللہ صلی اللہ علیہ و آلہ و سلم کے ساتھ نکلا یہاں تک کہ میں ایک باغ میں داخل ہوا تو آپ نے مجھ سے فرمایا کہ دروازہ بند رکھنا۔ پھر دروازہ باہر سے کھٹکھٹایا گیا تو میں نے کہا کون ہے؟ آگے ساری حدیث اخیر تک بیان کی۔ امام ابو داؤد فرماتے ہیں کہ حضرت ابو موسی اشعری رضی اللہ تعالیٰ عنہ والی حدیث بیان کی پھر دروازہ کھٹکھٹایا۔

جس شخص کو بلایا جائے کیا بلاوا ہی اس کی اجازت ہے

حسین بن معاذ، عبدالاعلی، سعید، قتادہ، ابو رافع، حضرت ابو ہریرہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ آدمی کا کسی کو بلانے کے لیے اس کی طرف کسی آدمی کو بھیجنا ہی اس کی اجازت ہے۔

حسین بن معاذ، عبدالاعلی، سعید، قتادہ، ابو رافع، حضرت ابو ہریرہ رضی اللہ تعالیٰ عنہ سے روایت ہے کہ حضور اکرم صلی اللہ علیہ و آلہ و سلم نے فرمایا جب تم میں سے کسی کو کھانے پر بلایا جائے اور وہ بلاوا قاصد کے ساتھ آئے تو یہی اس کے لیے اجازت ہے۔ امام ابو داؤد فرماتے ہیں کہ مشہور یہ ہے کہ قتادہ نے ابو رافع سے حدیث نہیں سنی۔

تین پوشیدہ اوقات میں استیذان کا حکم

ابن سرح، ابن صباح بن سفیان، ابن عبدہ، سفیان، حضرت عبداللہ بن ابی یزید کہتے ہیں کہ میں نے حضرت ابن عباس سے سنا آپ نے فرمایا کہ آیت استیذان پر اکثر لوگوں نے عمل نہیں کیا لیکن میں نے اپنی لونڈی کو حکم دے دیا ہے کہ مجھ سے اجازت لیا کرے۔ امام ابو داؤد فرماتے ہیں کہ اسی طرح اس حدیث کو عطاء نے ابن عباس سے روایت کیا ہے اس میں لاخذ کے بجائے یا مر بہ ہے۔

عبد اللہ بن مسلمہ، عبدالعزیز ابن محمد، عمروابن ابو عمرو، حضرت عکرمہ رضی اللہ تعالیٰ عنہ بن عبداللہ بن عباس رضی اللہ تعالیٰ عنہ فرماتے ہیں کہ عراق کے چند لوگوں نے کہا کہ اے ابن عباس رضی اللہ تعالیٰ عنہ آپ اس آیت کے بارے میں کیا کہتے ہیں کہ جس میں ہمیں حکم دیا گیا جو دیا گیا لیکن کوئی بھی اس پر عمل نہیں کرتا اللہ تعالیٰ کے قول (يٰٓاَيُّهَا الَّذِيْنَ اٰمَنُوْا لِيَسْتَاْذِنْكُمُ الَّذِيْنَ مَلَكَتْ اَيْمَانُكُمْ وَالَّذِيْنَ لَمْ يَبْلُغُوا الْحُلُمَ مِنْكُمْ ثَلٰثَ مَرّٰتٍ) 24۔ النور:58) اے ایمان والو چاہیے کہ تم میں سے اجازت لیں تمہارے غلام و باندی اور وہ لڑکے جو ابھی بالغ نہیں ہوئے تم میں سے تین بار نماز فجر سے پہلے۔ اور دوپہر کے جب تم کپڑے اتار کر رکھتے ہو اور نماز عشاء کے بعد یہ تین تمہارے پردہ کے اوقات ہیں ان اوقات کے بعد تمہارے اور ان پر کوئی گناہ نہیں جو تم پر آتے جاتے رہتے ہیں۔ ابن عباس رضی اللہ تعالیٰ عنہ نے فرمایا کہ اللہ تعالیٰ مسلمانوں پر حلیم و رحیم ہیں وہ پردہ پسند فرماتے ہیں اس آیت کے نزول کے وقت لوگوں کے گھروں پر نہ پردے تھے اور نہ ہی پردہ کے لیے کوئی دیوار یا اوٹ وغیرہ ہوتی تھی بعض اوقات خادم یا لڑکا یا کسی کے زیر کفالت یتیم بچہ گھر میں داخل ہو جاتا ہے اس حال میں کہ مرد اپنی بیوی سے صحبت میں مشغول ہوتا تو اللہ نے انہیں حکم فرمایا کہ اجازت لینے کا ان کے پردہ کے اوقات میں۔ تو لوگوں نے گھروں میں پردے اور اوٹ وغیرہ کر دئیے لہذا اس کے بعد میں نے کسی کو نہیں دیکھا اس آیت پر عمل کرتے ہوئے۔

سلام کی کثرت کا حکم

احمد بن شعیب، زہیر، اعمش، ابو صالح، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ قسم ہے اس ذات کی جس کے قبضہ میں میری جان ہے تم جنت میں داخل نہیں ہو سکتے یہاں تک کہ ایمان لے آؤ اور تم صاحب ایمان نہیں بن سکتے یہاں تک کہ آپس میں ایک دوسرے سے محبت کرنے لگو کیا میں تمہیں ایسا کام نہ بتلاؤں کہ جب تم اسے کرو تو اس کے نتیجہ میں تم اپنے درمیان ایک دوسرے سے محبت کرنے لگو اپنے درمیان خوب سلام کیا کرو۔

قتیبہ بن سعید، لیث، یزید بن ابو حبیب، ابو الخیر، حضرت عبداللہ بن عمر رضی اللہ تعالیٰ عنہ سے روایت ہے کہ ایک شخص نے رسول اللہ صلی اللہ علیہ و آلہ و سلم سے سوال کیا کہ کون سا اسلام بہتر ہے آپ نے فرمایا کہ کھانا کھلانا اور تیرا ہر شخص کو سلام کرنا خواہ تو اسے پہچانتا ہو یا نہیں۔

سلام کا صحیح طریقہ، الفاظ سلام کا بیان

محمد بن کثیر، جعفر بن سلیمان، عوف، ابو رجاء، حضرت عمران بن حصین فرماتے ہیں کہ نبی کریم صلی اللہ علیہ و آلہ و سلم کے پاس ایک شخص آیا اور اس نے کہا کہ السلام علیکم آپ نے اس کا جواب دیا پھر وہ بیٹھ گیا حضور اکرم صلی اللہ علیہ و آلہ و سلم نے فرمایا دس نیکیاں مل گئیں پھر دوسرا شخص آیا اس نے کہا السلام علیکم آپ نے اسے بھی جواب دیا تو وہ بیٹھ گیا آپ نے فرمایا کہ بیس نیکیاں مل گئیں پھر تیسرا شخص آیا اس نے کہا کہ السلام علیکم و رحمۃ اللہ آپ نے اس کو جواب دیا آپ نے فرمایا کہ تیس نیکیاں مل گئیں کہ پورا سلام کیا، سنت تو السَّلَامُ عَلَيْکُمْ وَرَحْمَةُ اللَّهِ سے بھی ادا ہو گئی لیکن پورا سلام کرنے پر اجر زیادہ ہے۔

اسحاق بن سوید رملی، ابن ابو مریم، نافع بن یزید، ابو مرحوم، سہل بن حضرت معاذ بن انس رضی اللہ تعالیٰ عنہ اپنے والد سے اس معنی کی حدیث روایت کرتے ہیں اس میں یہ اضافہ ہے کہ پھر چوتھا شخص آیا اس نے کہا کہہ السَّلَامُ عَلَيْکُمْ وَرَحْمَةُ اللَّهِ وَبَرَکَاتُهُ وَمَغْفِرَتُهُ، آپ نے فرمایا کہ چالیس نیکیاں مل گئیں فرمایا کہ اس طرح فضل و اجر بڑھتا جائے گا الفاظ کے اضافہ کے ساتھ۔

سلام میں پہل کرنے کی فضیلت

محمد بن یحیی ذہلی، ابو عاصم، ابو خالد وہب، ابو سفیان، حمصی، حضرت ابو امامہ فرماتے ہیں کہ حضور اکرم صلی اللہ علیہ و آلہ و سلم نے فرمایا کہ لوگوں میں اللہ تعالیٰ کے نزدیک سب سے زیادہ وہ شخص ہے جو ان میں سلام کرنے میں پہلے کرے۔

کس کو سلام کرنا چاہیے؟

احمد بن حنبل، عبدالرزاق، معمر، ہمام بن منبہ حضرت ابو ہریرہ رضی اللہ تعالیٰ عنہ فرماتے ہیں کہ حضور اکرم صلی اللہ علیہ و آلہ و سلم نے فرمایا کہ چھوٹا سلام کرے بڑے کو اور راستہ چلنے والا بیٹھے ہوئے کو سلام کرے اور تھوڑے لوگوں کا گروہ زیادہ لوگوں کے گروہ کو سلام کرے۔

یحیی بن حبیب، روح، ابن جریح، زیاد، ثابت مولی عبدالرحمٰن ابن یزید، حضرت ابو ہریرہ رضی اللہ تعالیٰ عنہ فرمایا کرتے تھے کہ نبی کریم صلی اللہ علیہ و آلہ و سلم نے فرمایا کہ سوار پیدل چلنے والے کو سلام کرے آگے سابقہ حدیث بیان کی۔


ایک دوسرے سے ذرا سی جدائی کے بعد پھر سلام کرنا چاہئے

احمد بن سعید ہمدانی، ابن وہب، معاویہ بن صالح، ابو موسیٰ ، ابو مریم، حضرت ابو ہریرہ رضی اللہ تعالیٰ عنہ فرماتے ہیں کہ جب تم میں سے کوئی اپنے بھائی سے ملاقات کرے تو اسے سلام کرے پھر اگر دوران ملاقات ان کے درمیان کوئی درخت یا دیوار یا پتھر وغیرہ حائل ہو جائے اور پھر دوبارہ ملاقات ہو تو سلام کرنا چاہیے۔ معاویہ بن صالح کہتے ہیں کہ مجھ سے عبدالوہاب بن بخت نے عن ابی الزناد عن الاعرج عن ابی ہریرہ رضی اللہ تعالیٰ عنہ عن النبی بھی اس جیسی روایت بیان کی۔

عباس عنبری، اسودبن عامر، حسن بن صالح، ، سلمہ بن کہیل، سعید بن جبیر، حضرت ابن عباس رضی اللہ تعالیٰ عنہ حضرت عمر رضی اللہ تعالیٰ عنہ سے روایت کرتے ہیں کہ وہ رسول اللہ صلی اللہ علیہ و آلہ و سلم کے پاس آئے اور آپ اس وقت اپنے ایک حجرہ میں تشریف فرما تھے انہوں نے آ کر کہا السلام علیک یا رسول اللہ صلی اللہ علیہ و آلہ و سلم السلام علیکم! کیا عمر رضی اللہ تعالیٰ عنہ داخل ہو سکتا ہے؟۔

عبد اللہ بن مسلمہ، سلیمان ابن مغیرہ، ثابت، حضرت ثابت حضرت انس رضی اللہ تعالیٰ عنہ سے روایت کرتے ہیں کہ حضور اکرم صلی اللہ علیہ و آلہ و سلم کچھ لڑکوں کے پاس تشریف لائے جو کہیل کود رہے تھے آپ نے انہیں سلام کیا۔

ابن مثنی، ابن حارث، حمید حضرت انس فرماتے ہیں کہ رسول اللہ صلی اللہ علیہ و آلہ و سلم ہمارے پاس آئے اور میں لڑکوں میں سے ایک لڑکا تھا آپ نے ہمیں فرمایا سلام۔ پھر میرا ہاتھ پکڑا اور مجھے ایک خط دے کر کہیں بھیجا اور ایک دیوار کے سائے میں یہ فرمایا کہ دیوار کی طرف تشریف فرما ہو گئے یہاں تک کہ میں لوٹ آیا۔


عورتوں کو سلام کرنے کا بیان

ابو بکر بن ابو شیبہ، سفیان بن عیینہ، ابن ابو حسین، حضرت شہر بن حوش سے روایت ہے کہ انہیں حضرت اسماء بنت یزید نے بتلایا کہ رسول اللہ صلی اللہ علیہ و آلہ و سلم ہم میں سے بعض عورتوں کے پاس سے گزرے تو انہیں سلام فرمایا۔

ذمی کافروں کو سلام کرنے کا بیان

حفص بن عمر، شعبہ، سہیل بن ابی صالح کہتے ہیں کہ میں اپنے والد کے ساتھ ملک شام کے سفر پر نکلا تو ہم لوگ ان کے گرجا گھروں کے پاس سے گزرنے لگے جن میں عیسائی تھے تو انہیں سلام کرنے لگے میرے والد نے کہا کہ تم انہیں پہلے سلام نہ کرو۔ کیونکہ حضرت ابو ہریرہ رضی اللہ تعالیٰ عنہ نے ہمیں رسول اللہ صلی اللہ علیہ و آلہ و سلم کی حدیث بیان کی کہ آپ نے فرمایا کہ کافروں کو سلام کرنے میں پہل نہ کرو اور اگر تم راستہ میں ان سے ملو تو انہیں تنگ ترین راستہ چلنے پر مجبور کر دو۔

عبد اللہ بن مسلمہ، عبدالعزیز ابن مسلم، عبداللہ بن دینار، حضرت عبداللہ بن عمر رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ کوئی یہودی اگر تم میں سے کسی کو سلام کرے وہ کہتا ہے السَّامُ عَلَيْکُمْ (یعنی تم پر ہلاکت ہو) تو اس کے جواب میں کہو وعلیکم۔ امام ابو داؤد نے فرمایا کہ اس حدیث کو مالک نے عبداللہ بن دینار سے اور سفیان ثوری نے عبداللہ بن دینار سے روایت کیا ہے اس میں فرمایا کہ وعلیکم۔

عمرو بن مرزوق، شعبہ، قتادہ، حضرت انس سے روایت ہے کہ رسول اللہ صلی اللہ علیہ و آلہ و سلم کے صحابہ نے عرض کیا کہ حضور اکرم صلی اللہ علیہ و آلہ و سلم کے اہل کتاب ہمیں سلام کرتے ہیں تو ہم کیسے جواب دیں؟ آپ نے فرمایا کہ کہو وعلیکم اور تم پر بھی یعنی اگر واقعةً تم نے سلامتی کی دعا کی ہے تو تم پر بھی اور اگر موت کی بددعا کی ہے کہ تو وہ بھی تم پر ہی ہو۔ امام ابو داؤد فرماتے ہیں کہ اس طرح اس حدیث کو حضرت عائشہ رضی اللہ تعالیٰ عنہ، حضرت ابو عبدالرحمن الجہنی اور حضرت ابو بصرہ الغفاری نے روایت کیا ہے۔

مجلس سے اٹھتے وقت سلام کرنا چاہیے

احمد بن حنبل، مسدد، بشر بن مفضل، ابن عجلان، مقبری، مسدد، سعید بن ابو سعید مقبری حضرت ابو ہریرہ رضی اللہ تعالیٰ عنہ نے فرمایا کہ حضور اکرم صلی اللہ علیہ و آلہ و سلم نے فرمایا کہ جب تم میں سے کوئی شخص مجلس ختم کر کے اٹھے تو اسے چاہیے کہ سلام کرے کیونکہ پہلا سلام دوسرے سلام سے زیادہ مناسب اور ضروری نہیں۔

السلام علیک کے بجائے علیک السلام کہنا ناپسندیدہ ہے

ابو بکر بن ابو شیبہ، ابو خالد احمر، ابو غفار، ابو تمیمہ جہیمی، حضرت ابو جری الہجیمی فرماتے ہیں کہ میں رسول اللہ صلی اللہ علیہ و آلہ و سلم کے پاس حاضر ہوا تو میں نے کہا عَلَيْکَ السَّلَامُ يَا رَسُولَ اللَّهِ آپ نے فرمایا کہ علیک السلام مت کہو کیونکہ یہ تو مردوں کا سلام ہے۔

سب کی طرف سے ایک ہی آدمی جواب دے سکتا ہے

حسن بن علی عبدالملک بن ابراہیم حدی، سعید بن خالد خزاعی، عبداللہ بن مفضل، عبید اللہ بن ابو رافع، حضرت علی رضی اللہ تعالیٰ عنہ بن ابی طالب سے اور امام ابو داؤد فرماتے ہیں کہ حضرت حسن بن علی نے اسے مرفوعاً روایت کیا ہے مروی ہے کہ جماعت اگر گزرے اور ان میں سے ایک آدمی سلام کرے تو کافی ہے اور بیٹھے ہوئے لوگوں میں سے ایک جواب دے دے تو کافی ہے۔

مصافحہ کرنے کا بیان

عمرو بن عون، ہشیم، ابو بلج، زید ابو حکم عنزی، حضرت براء بن عازب رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جب دو مسلمان ملیں اور آپس میں مصافحہ کریں اور اللہ کی تعریف اور استغفار کریں تو ان کی مغفرت ہو جائے گی۔

ابو بکر بن ابو شیبہ، خالد، ابن نمیر، اجلح، ابو اسحاق، حضرت براء بن عازب سے مروی ہے کہ رسول اللہ صلی اللہ علیہ و آلہ و سلم نے فرمایا کہ دو مسلمان نہیں ملتے اور مصافحہ کرتے ہیں مگر یہ کہ جدا ہونے سے پہلے ہی ان کی مغفرت کر دی جاتی ہے۔

موسی بن اسماعیل، حماد، حمید، حضرت انس بن مالک رضی اللہ تعالیٰ عنہ فرماتے ہیں کہ جب اہل یمن حضور اکرم کے پاس آئے تو آپ نے فرمایا کہ تمہارے پاس یمن کے لوگ آئے ہیں اور وہ سب سے پہلے لوگ ہیں جنہوں نے مصافحہ کیا۔

گلے ملنے کا بیان

موسی بن اسماعیل، حماد، ابو حسین خالد بن ذکوان، ایوب بن بشیر بن کعب العدوی ایک عنزی آدمی سے روایت کرتے ہیں اس نے ابو ذر رضی اللہ تعالیٰ عنہ سے جب وہ ملک شام چلے گئے تھے کہا کہ میں آپ سے ایک حدیث رسول اللہ صلی اللہ علیہ و آلہ و سلم کے بارے میں پوچھنا چاہتا ہوں ابو ذر نے فرمایا کہ تب تو میں تجھے ضرور بتلاؤں گا الّا یہ کہ وہ کوئی راز کی بات نہ ہو میں نے کہا کہ وہ راز نہیں ہے کہ کیا رسول اللہ صلی اللہ علیہ و آلہ و سلم جب آپ سے ملتے تو مصافحہ کرتے تھے؟ ابو ذر نے فرمایا کہ میں کبھی بھی آپ سے نہیں ملا مگر یہ آپ نے مجھ سے مصافحہ فرمایا کہ ایک روز آپ نے مجھے بلا بھیجا میں اپنے گھر والوں کے ساتھ نہیں تھا جب میں آیا تو مجھے بتلایا گیا کہ حضور اکرم صلی اللہ علیہ و آلہ و سلم نے مجھے بلانے کے لیے آدمی بھیجا پس میں آپ کے پاس آیا آپ اپنے تخت پر تشریف فرما تھے آپ نے مجھے اپنے سے لپٹا لیا پس وہ بہت عمدہ تھا، بہت عمدہ تھا۔



تعظیماً کسی کے لیے کھڑے ہونا

حفص بن عمر، شعبہ، سعد بن ابراہیم، ابو امامہ بن سہل بن حنیف، حضرت ابو سعید الخدری رضی اللہ تعالیٰ عنہ کہتے ہیں کہ بنو قریظہ جب حضرت سعد بن معاذ کے حکم پر آئے تو رسول اللہ صلی اللہ علیہ و آلہ و سلم نے انہیں بلا بھیجا تھا تو حضرت سعد ایک سفید گدھے پر سوار تشریف لائے تو رسول اللہ نے فرمایا کہ اپنے سردار کی تعظیم کے لیے کھڑے ہو جاؤ فرمایا اپنے میں سے ایک بہتر شخص کے لیے کھڑے ہو جاؤ حتی کہ وہ رسول اللہ صلی اللہ علیہ و آلہ و سلم کے پاس بیٹھ گئے۔

محمد بن بشار، محمد بن جعفر، شعبہ، اس سند سے بھی سابقہ حدیث منقول ہے اس میں یہ ہے کہ جب سعد مسجد نبوی کے قریب آ گئے تو آپ نے انصار سے فرمایا کہ اپنے سردار کی طرف کھڑے ہو جاؤ۔

حسن بن علی، ابن بشار، عثمان بن عمر، اسرائیل، میسرہ بن حبیب، منہال بن عمرو عائشہ بنت طلحہ، حضرت ام المومنین عائشہ رضی اللہ تعالیٰ عنہ سے روایت ہے وہ فرماتی ہیں کہ میں نے چال چلن، گفتگو میں رسول اللہ صلی اللہ علیہ و آلہ و سلم سے سب سے زیادہ مشابہ حضرت فاطمہ کے کسی کو نہیں دیکھا جب وہ آپ کے پاس تشریف لاتیں تو آپ کھڑے ہو جاتے ان کی طرف ان کا ہاتھ پکڑتے انہیں بوسہ دیتے اور انہیں اپنی خاص نشست پر بٹھاتے اور جب آپ ان کے پاس تشریف لاتے تو وہ بھی آپ کی طرف کھڑی ہوتیں آپ کو بوسہ دیتیں اور آپ کو اپنی جگہ پر بٹھلاتیں۔

باپ کا اولاد کو بوسہ دینا

مسدد، سفیان، زہری، ابو سلمہ، ابو ہریرہ، اقرع بن حابس، حضرت ابو ہریرہ رضی اللہ تعالیٰ عنہ سے روایت ہے کہ حضرت اقرع بن حابس نے رسول اللہ صلی اللہ علیہ و آلہ و سلم کو دیکھا کہ آپ حضرت حسن کو بوسہ دے رہے ہیں اقرع نے کہا کہ میرے دس لڑکے ہیں میں نے تو ان میں سے کسی کے ساتھ یہ نہیں کیا تو رسول اللہ نے فرمایا کہ جو رحم نہیں کرتا اس پر رحم نہیں کیا جاتا ۔

موسی بن اسماعیل، حماد، ہشام بن عروہ، عروہ، حضرت عائشہ رضی اللہ تعالیٰ عنہ فرماتی ہیں کہ پھر رسول اللہ صلی اللہ علیہ و آلہ و سلم نے فرمایا کہ اے عائشہ رضی اللہ تعالیٰ عنہ تمہیں بشارت ہو کر بیشک اللہ نے تمہارا عذر نازل فرما دیا ہے اور آپ نے ان کو قرآن کریم کی آیات پڑھ کر سنائیں میرے والدین نے کہا کہ کھڑی ہو جاؤ اور رسول اللہ صلی اللہ علیہ و آلہ و سلم کے سر مبارک کو بوسہ دو تو میں نے کہا کہ میں اللہ عزوجل کی تعریف کرتی ہوں نہ کہ تمہاری۔

دونوں آنکھوں کے درمیان (پیشانی) پر بوسہ دینے کا بیان

ابو بکر بن ابو شیبہ، علی بن مسہر، اجلح، شعبی سے مروی ہے کہ رسول اللہ صلی اللہ علیہ و آلہ و سلم حضرت جعفر بن ابی طالب سے ملے تو انہیں آپنے لپٹا لیا اور ان کی پیشانی پر بوسہ دیا۔

رخسار پر بوسہ دینے کا بیان

ابو بکر بن ابو شیبہ، معتمر، ایاس بن دعفل کہتے ہیں کہ میں نے ابو نصرہ کو دیکھا کہ انہوں نے حضرت حسن رضی اللہ تعالیٰ عنہ کے رخسار کو بوسہ دیا۔

عبد اللہ بن سالم، ابراہیم بن یوسف، ابو اسحاق، حضرت براء بن عازب فرماتے ہیں کہ میں حضرت ابو بکر رضی اللہ تعالیٰ عنہ کے ساتھ آیا جب وہ پہلے پہل مدینہ طیبہ آئے تو ان کی صاحبزادی حضرت عائشہ رضی اللہ تعالیٰ عنہ لیٹی ہوئی تھی اور انہیں بخار نے آگھیرا تھا تو ابو بکر ان کے پاس آئے اور ان سے کہا کہ اے میری بیٹی اور ان کے رخسار پر بوسہ دیا۔

ہاتھ پر بوسہ دینے کا بیان

احمد بن یونس، زہیر، یزید بن ابو زیاد، عبدالرحمٰن بن ابو لیلی، حضرت عبداللہ بن عمر رضی اللہ تعالیٰ عنہ سے مروی ہے کہ انہوں نے ایک واقعہ بیان کیا اس میں فرمایا کہ پس ہم آپ صلی اللہ علیہ و آلہ و سلم کے قریب ہو گئے اور آپ کے دست مبارک پر بوسہ دیا۔

جسم کے کسی اور حصہ پر بوسہ دینا

عمرو بن عون، خالد، حصین، عبدالرحمٰن بن ابو لیلی، حضرت اسید بن حضیر جو ایک انصاری صحابی ہیں فرماتے ہیں کہ وہ اپنی قوم سے گفتگو کر رہے تھے مزاح و مذاق ان کے درمیان چل رہا تھا وہ نہا رہے تھے کہ لوگوں کو رسول اللہ نے ان کی کوکھ میں لکڑی سے مارا انہوں نے کہا کہ مجھے بدلہ دیجیے آپ نے فرمایا کہ لے بدلہ لے لیے۔ انہوں نے کہا کہ آپ کے جسم مبارک پر قمیص ہے جب کہ میرے جسم پر قمیص نہیں تھی تو نبی کریم صلی اللہ علیہ و آلہ و سلم نے اپنی قمیص مبارک اٹھائی تو وہ اس سے لپٹ گئے اور آپ کے پہلوئے مبارک کو بوسہ دینے لگے کہ اور کہا کہ یا رسول اللہ صلی اللہ علیہ و آلہ و سلم میرا یہی مقصد تھا کہ اور نہ آپ سے بدلہ لینے کا تو تصور بھی نہیں کر سکتا۔

ٹانگ پر بوسہ دینے کا بیان

محمد بن عیسی، مطر بن عبدالرحمٰن، ام ابان بنت الوداع بن زارع اپنے دادا زارع رضی اللہ تعالیٰ عنہ سے روایت کرتی ہیں اور وہ وفد عبدالقیس میں شامل تھے وہ کہتے ہیں جب ہم مدینہ آئے تو ہم لوگ اپنی سواریوں سے جلدی جلدی اترنے لگے اور رسول اللہ صلی اللہ علیہ و آلہ و سلم کے ہاتھ اور پاؤں کو بوسہ دینے لگے اور منذالاشجع انتظار کرتے رہے اور اپنی گٹھری کے پاس آئے اور کپڑے پہن لیے پھر رسول اللہ کے پاس آئے تو آپ نے ان سے فرمایا کہ بیشک تیرے اندر دو عادتیں ہیں جنہیں اللہ تعالیٰ پسند فرماتے ہیں بردباری اور متانت سنجیدگی۔ منذر نے کہا کہ یا رسول اللہ صلی اللہ علیہ و آلہ و سلم یہ دو عادتیں میں نے خود اختیار کی ہیں یا اللہ نے میری جبلت میں یہ رکھی ہیں فرمایا کہ بلکہ اللہ نے تمہاری سرشت میں یہ رکھی ہیں۔ منذر رضی اللہ تعالیٰ عنہ نے کہا کہ تمام تعریف اللہ کے لیے جس نے میری سرشت میں یہ دونوں عادتیں رکھ دی ہیں جنہیں اللہ اور اللہ کا رسول محبوب رکھتے ہیں۔

موسی بن اسماعیل، حماد، مسلم، ہشام بن حماد، زید بن وہب، حضرت ابو ذر فرماتے ہیں کہ رسول اللہ صلی اللہ علیہ و آلہ و سلم نے فرمایا اے ابو ذر میں نے کہا میں حاضر ہوں اور آپ سعادت مند ہو یا رسول اللہ میں آپ پر فدا ہو جاؤں۔

کسی کو یہ دعا دینا کہ اللہ تعالیٰ تمہاری آنکھیں ٹھنڈی رکھے

سلمہ بن شبیب، عبدالرزاق، معبر، قتادہ، حضرت عمران بن حصین فرماتے ہیں کہ ہم لوگ دور جاہلیت میں ایک دوسرے کو کہتے تھے کہ اللہ تعالیٰ تمہاری آنکھ ٹھنڈک رکھے اور تم نعمتوں میں رہو صبح کو۔ جب اسلام آیا تو ہمیں اسے منع کر دیا گیا عبدالرزاق نے کہا کہ معمر نے فرمایا کہ مکروہ ہے یہ بات کہ أَنْعَمَ اللَّهُ بِکَ عَيْنًا کہے اور أَنْعَمَ اللَّهُ کہنے میں کوئی حرج نہیں۔

کوئی کسی کو یہ دعا دے اللہ تیری حفاظت کرے تو صحیح ہے

موسی بن اسماعیل، حماد، ثابت بنانی، عبداللہ بن رباح انصاری، حضرت ابو قتادہ رضی اللہ تعالیٰ عنہ سے روایت ہے کہ نبی کریم صلی اللہ علیہ و آلہ و سلم کسی سفر میں تھے تو لوگوں کو پیاس لگی جو جلد باز لوگ تھے تو وہ پانی پیتے چلے گئے میں نے آپ کو لازم پکڑ لیا اور اس رات آپ کی حفاظت کی آپ نے فرمایا کہ اللہ تیری حفاظت فرمائے جیسے تو نے اس کے نبی کی حفاظت کی۔


کسی کی تعظیم کے لیے کھڑا ہونے کا بیان

موسی بن اسماعیل، حبیب بن شہید، حضرت ابو مجلز فرماتے ہیں کہ حضرت معاویہ رضی اللہ تعالیٰ عنہ حضرت ابن زبیر اور ابن عامر کے پاس آنے کے لیے نکلے تو ابن عامر معاویہ کی تعظیم کے لیے کھڑے ہو گئے اور ابن زبیر بیٹھے رہے تو معاویہ رضی اللہ تعالیٰ عنہ نے ابن عامر رضی اللہ تعالیٰ عنہ سے فرمایا کہ بیٹھ جاؤ کیونکہ میں رسول اللہ صلی اللہ علیہ و آلہ و سلم کو یہ فرماتے ہوئے سنا کہ جس شخص کو یہ بات پسند ہو کہ لوگ اس کے لیے کھڑے ہوں تو وہ اپنا ٹھکانہ جہنم میں بنا لے۔

ابو بکر بن ابو شیبہ، عبداللہ بن مغیرہ، مسعر، ابو عنبس، عدبس، ابو مرزوق، ابو غالب، حضرت ابو امامہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم ہمارے سامنے تشریف لائے ایک عصا پر سہارا لگا کر تو ہم آپ کی طرف کھڑے ہو گئے تعظیماً آپ نے فرمایا کہ تم لوگ عجمیوں کی طرح کھڑے مت ہوا کرو وہ ایک دوسرے کی تعظیم میں کھڑے ہوتے ہیں۔

ابو بکر بن ابو شیبہ، اسماعیل غالب کہتے ہیں کہ ہم حضرت حسن رضی اللہ تعالیٰ عنہ کے دروازے پر بیٹھے تھے کہ ایک شخص آیا اس نے کہا کہ مجھ سے میرے والد نے میرے دادا سے بیان کیا وہ فرماتے ہیں کہ مجھے میرے والد نے رسول اللہ صلی اللہ علیہ و آلہ و سلم کے پاس بھیجا اور کہا کہ جب تم آپ کے پاس پہنچو تو آپ کو میرا سلام کہنا وہ کہتے ہیں کہ میں آپ کے پاس آیا اور آپ سے کہا کہ میرے والد آپ کو سلام کہتے ہیں کہ آپ نے فرمایا کہ عَلَيْکَ السَّلَامُ وَعَلَی أَبِيکَ السَّلَامُ۔


کسی کا سلام پہنچانا

ابو بکر بن ابو شیبہ، عبدالرحیم بن سلیمان، زکریا، شعبی، ابو سلمہ، حضرت عائشہ رضی اللہ تعالیٰ عنہ بیان کرتی ہیں کہ نبی کریم صلی اللہ علیہ و آلہ و سلم نے ان سے فرمایا کہ جبرائیل تم کو سلام کہتے ہیں کہ انہوں نے فرمایا کہ ان پر بھی سلام اور اللہ کی رحمت ہو۔

کسی کی پکار پر لبیک کہنا صحیح ہے

موسی بن اسماعیل، حماد، یعلی بن عطاء، ابو ہمام، عبداللہ بن یسار، حضرت ابو عبدالرحمن الفہری رضی اللہ تعالیٰ عنہ کہتے ہیں کہ میں رسول اللہ صلی اللہ علیہ و آلہ و سلم کے ساتھ غزوہ حنین میں شریک تھا ایک روز ہم شدید گرمی کے دن چلے پھر ہم نے ایک درخت کے سائے میں پڑاؤ کیا جب سورج ڈھل گیا تو میں نے اپنی زرہ پہنی اور اپنے گھوڑے پر سوار ہو کر رسول اللہ صلی اللہ علیہ و آلہ و سلم کے پاس حاضر ہوا آپ اپنے خیمے میں تھے میں نے کہا السَّلَامُ عَلَيْکَ يَا رَسُولَ اللَّهِ وَرَحْمَةُ اللَّهِ وَبَرَکَاتُهُ کوچ کا وقت قریب آگیا آپ نے فرمایا کہ ہاں پھر فرمایا اے بلال کھڑے ہو جاؤ وہ ایک ببول کے درخت سے کود کر نیچے اترے ان کا سایہ ایک پرندہ کے سایہ کی طرح تھا انہوں نے فرمایا کہ لبیک و سعید اور میں آپ پر فدا ہوں آپ نے فرمایا کہ میرے گھوڑے کی زین کسو انہوں نے زین نکالی جس کے دونوں کنارے پتوں کے تھے ان میں نہ تو غرور تھا نہ تکبر آپ سوار ہو گئے تو ہم بھی سوار ہو گئے آگے حدیث بیان کی۔

کوئی یہ کہے کہ اللہ تجھے ہنستا رکھے

عیسی بن ابراہیم برکی، ابو ولید، عبدالقاہر بن سری سلمی، ابن کنانہ بن عباس بن مرداس اپنے والد سے اور وہ اپنے دادا سے روایت کرتے ہیں کہ ایک بار حضور اکرم صلی اللہ علیہ و آلہ و سلم ہنس رہے تھے تو حضرت ابو بکر و عمر رضی اللہ تعالیٰ عنہ نے دعا دی۔ اضحک اللہ نک اللہ تعالیٰ آپکے دانتوں کو ہنستا رکھے۔

مکان تعمیر کرنے کا بیان

مسدد، حفص، اعمش، ابو سفر، حضرت عبداللہ بن عمرو فرماتے ہیں کہ ایک مرتبہ رسول اللہ صلی اللہ علیہ و آلہ و سلم میرے پاس سے گزرے میں اور میری والدہ دیوار پر گارے کا لیپ کر رہے تھے آپ نے فرمایا کہ اے عبداللہ یہ کیا ہے میں نے کہا یا رسول اللہ صلی اللہ علیہ و آلہ و سلم یہ دیوار کچھ خراب ہو گئی تھی اسے درست کر رہا ہوں آپ نے فرمایا کہ معاملہ اس سے بھی زیادہ جلدی آنے والا ہے۔

عثمان بن ابو شیبہ، ہناد، ابو معاویہ اعمش سے اسی سند سے مروی ہے کہ رسول اللہ صلی اللہ علیہ و آلہ و سلم میرے پاس سے گزرے ہم اپنی کوٹھری کو درست کر رہے تھے جو کمزور ہو گئی تھی اور گرنے کے قریب تھی آپ نے فرمایا کہ یہ کیا ہے ہم نے کہا ہماری کوٹھری ہے جو کمزور ہو گئی تھی ہم اسے درست کر رہے تھے آپ نے فرمایا کہ میں تو معاملہ اس سے بھی زیادہ جلدی آنے والا سمجھتا ہوں۔

احمد بن یونس، زہیر، عثمان بن حکیم، ابراہیم بن محمد بن خاطب قرشی، ابو طلحہ اسدی، حضرت انس بن مالک سے روایت ہے کہ ایک مرتبہ رسول اللہ صلی اللہ علیہ و آلہ و سلم باہر نکلے تو آپ نے ایک بلند گنبد دیکھا آپ نے فرمایا کہ یہ کیا ہے؟ آپ کے صحابہ کرام نے عرض کیا فلاں انصاری صحابی کا ہے آپ خاموش ہو رہے اور دل ہی میں یہ بات رکھی یہاں تک کہ اس گنبد کے مالک آپ کے پاس آئے اور آپ کو لوگوں کے درمیان سلام کیا آپ نے ان سے منہ پھیر لیا اس طرح کئی بار کیا حتی کہ وہ صاحب جان گئے آپ کی ناراضگی اور اعراض کو تو انہوں نے صحابہ سے اس کی شکایت کی خدا کی قسم میں رسول اللہ صلی اللہ علیہ و آلہ و سلم کو بدلا ہوا دیکھ رہا ہوں پھر وہ صحابی واپس گئے اور اپنے گنبد کو گرا دیا اور بالکل زمین کے برابر کر دیا۔ رسول اللہ صلی اللہ علیہ و آلہ و سلم ایک دن پھر نکلے اس گنبد کی طرف تو اسے نہ دیکھا آپ نے فرمایا کہ گنبد کے ساتھ کیا گیا؟ صحابہ کرام نے عرض کیا کہ ہم سے گنبد کے مالک نے آپکے اعراض کی شکایت کی تھی تو ہم نے اسے بتلا دیا تھا کہ چنانچہ اس نے اسے منہدم کر دیا آپ نے فرمایا یاد رکھو ہر عمارت اپنے مالک کے لیے وبال ہے سوائے اس کے جس کے بغیر کوئی چارہ کار نہ ہو۔

بالاخانے بنانے کا بیان

عبدالرحیم بن مطرف رداسی، عیسی، اسماعیل، قیس، حضرت وکین بن سعید المزنی فرماتے ہیں کہ ہم رسول اللہ صلی اللہ علیہ و آلہ و سلم کے پاس حاضر ہوئے اور ہم نے آپ سے غلہ اناج وغیرہ مانگا آپ نے فرمایا اے عمر جاؤ اور ان کو غلہ وغیرہ دے دو چنانچہ وہ ہمیں لے کر ایک بالاخانہ پہ چڑھے اور اپنے کمرہ سے چابی نکال کر اسے کھولا۔

بیری کاٹنے کا بیان

نصر بن علی، ابو اسامہ، ابن جریح، عثمان بن ابو سلیمان، سعید بن محمد بن جبیربن مطعم، حضرت عبداللہ بن حبشی رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ جس نے بیری کا درخت کاٹا اس نے اپنا سر آگ میں ڈال دیا۔

مخلد بن خالد، سلمہ بن شبیب، عبدالرازق، معمر، عثمان بن ابو سلیمان، عروہ بن زبیر عروہ بن زبیر نے یہی حدیث مرفوعاً بیان کی ہے۔

عبید اللہ بن عمر بن میسرہ، حمید بن مسعدہ، حسین بن ابراہیم کہتے ہیں کہ میں نے ہشام بن عروہ سے بیری کاٹنے کے بارے میں دریافت کیا وہ عروہ کے محل ٹیک لگائے بیٹھے تھے فرمایا کہ کیا تم یہ دروازے اور چوکھٹیں دیکھ رہے ہو یہ عروہ کی بیری کے درختوں کی لکڑی کے ہیں عروہ اپنی زمین سے انہیں کاٹتے ہی تھے اور فرمایا کہ بیری کا درخت کاٹنے میں کوئی حرج نہیں ہے حمید بن معدہ نے اپنی روایت میں یہ اضافہ کیا ہے کہ ہشام نے کہا اے عراقی۔ یہ بدعت تم ہی میرے پاس لے کر آئے ہو میں نے کہا یہ بدعت تو تمہاری طرف سے ہی ہے کیونکہ میں نے سنا ہے کہ کوئی کہہ رہا تھا کہ مکہ میں رسول اللہ صلی اللہ علیہ و آلہ و سلم نے بیری کاٹنے والے پر لعنت فرمائی ہے آگے سابقہ حدیث بیان کی۔

راستہ سے تکلیف دہ چیز کو ہٹانا چاہیے

احمد بن محمد بن مروزی، علی بن حصین، عبداللہ بن حضرت ابو بریدہ رضی اللہ تعالیٰ عنہ فرماتے ہیں کہ میں نے رسول اللہ صلی اللہ علیہ و آلہ و سلم کو سنا آپ فرماتے تھے کہ انسان کے جسم میں تین سو ساٹھ جوڑ ہیں پس اس کے اوپر لازم ہے کہ ہر جوڑ کی طرف سے صدقہ کرے صحابہ نے عرض کیا یا رسول اللہ اتنے صدقے کرنے کی طاقت کس کو ہے؟ آپ نے فرمایا کہ مسجد میں پڑی ہوئی ناک کی ریزرش کو مٹی میں داخل کرنا اور راستہ سے تکلیف دہ چیز کو دور کر دینا صدقہ ہیں اور اگر تم ایسا نہ کر پاؤ تو چاشت کی دو نمازیں تمہارے لیے کافی ہیں۔

مسدد، حماد بن زید، احمد بن منیع، عباد بن عباد، واصل، یحیی بن عقیل، یحیی بن یعمر حضرت ابو ذر نبی کریم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ ابن آدم کے جسم کے ہر جوڑ پر صبح ایک صدقہ واجب ہوتا ہے پس ہر ملنے والے کو سلام کرنا صدقہ ہے اسے نیکی کی تلقین کرنا صدقہ ہے اسے برائی سے روکنا صدقہ ہے راستہ سے تکلیف دہ چیز کو ہٹانا صدقہ ہے اپنی بیوی سے جماع کرنا صدقہ ہے صحابہ نے عرض کیا کہ یا رسول اللہ وہ تو اپنی شہوت پوری کرتا ہے اور یہ شہوت کی تکمیل اس کے لیے صدقہ ہو گی؟ آپ نے فرمایا کہ تمہارا کیا خیال ہے کہ اگر وہ یہ شہوت غلط مقام میں پوری کرتا تو گناہ گار ہوتا؟ اور فرمایا کہ ان سب صدقات کو چاشت کی دو رکعات کافی ہیں۔

وہب بن بقیہ، خالد بن واصل، یحیی بن عقیل، یحیی بن یعمر، ابو اسود دبلی، ابو ذر، اس سند سے سابقہ حدیث معمولی فرق کے ساتھ منقول ہے۔

عیسی بن حماد، لیث، محمد بن عجلان، زید بن اسلم، ابو صالح، حضرت ابو ہریرہ رضی اللہ تعالیٰ عنہ رسول اللہ صلی اللہ علیہ و آلہ و سلم سے روایت کرتے ہیں کہ آپ نے فرمایا کہ ایک آدمی نے کوئی عمل خیر کبھی نہیں کیا تھا اس نے کانٹے دار ٹہنی راستہ سے ہٹا دی یا تو وہ درخت میں تھی اس نے کاٹ دی یا وہ پڑی ہوئی تھی تو اس نے اس کو ہٹا دیا اللہ اس کی اس نیکی کے شکریہ میں اسے جنت میں داخل فرما دے گا۔

رات کو سوتے وقت آگ یا چراغ بجھا کر سونا چاہیے

احمد بن محمد بن جنبل، سفیان، زہری، حضرت سالم اپنے والد سے یعنی حضرت ابن عمر رضی اللہ تعالیٰ عنہ روایت کرتے ہیں کہ نبی کریم صلی اللہ علیہ و آلہ و سلم نے فرمایا کہ رات کو جب تم لوگ سوتے ہو تو اپنے گھروں میں آگ یا چراغ جلا ہوا مت چھوڑا کرو۔

سلیمان بن عبدالرحمٰن تمار، عمرو بن طلحہ، اسباط، سماک، عکرمہ، حضرت ابن عباس رضی اللہ تعالیٰ عنہ فرماتے ہیں کہ ایک رات کو ایک چوہیا آئی اور چراغ کی بتی کو کھینچتی ہوئی لائی اور رسول اللہ صلی اللہ علیہ و آلہ و سلم کے سامنے اس بورئیے پر ڈال دیا جس پر آپ صلی اللہ علیہ و آلہ و سلم تشریف فرما تھے اور اس بتی نے ایک درہم کے برابر جگہ اس چادر سے جلادی آپ نے فرمایا کہ جب تم لوگ سویا کرو تو اپنے چراغ بجھا دیا کرو کیونکہ شیطان ان کاموں پر اس جیسے حشرات الارض کی راہنمائی کرتا ہے وہ تمہیں جلا دیں گے۔

سانپوں کے قتل کا بیان

اسحاق بن اسماعیل، سفیان، ابن عجلان، ، حضرت ابو ہریرہ رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ ہم نے سانپوں سے صلح نہیں کی جب سے ہم نے ان سے جنگ شروع کی اور جو ان میں سے کسی سانپ کو چھوڑے ڈر کر وہ ہم میں سے نہیں۔

عبدالحمید بن بیان سکری، اسحاق بن یوسف، شریک، ابو اسحاق، قاسم بن عبدالرحمٰن، حضرت ابو مسعود رضی اللہ تعالیٰ عنہ فرماتے ہیں کہ رسول اللہ صلی اللہ علیہ و آلہ و سلم نے فرمایا کہ تمام سانپوں کو قتل کیا کرو جو ان کے انتقام سے ڈرجائے تو وہ ہم میں سے نہیں ہے۔

عثمان بن ابو شیبہ، عبداللہ بن نمیر، موسیٰ بن مسلم، اس سند سے بھی سابقہ حدیث منقول ہے معمولی فرق کے ساتھ۔

احمد بن منیع، مروان بن معاویہ، موسیٰ طحان، عبدالرحمٰن بن سابط، حضرت عباس رضی اللہ تعالیٰ عنہ بن عبدالمطلب سے روایت ہے کہ انہوں نے کہا کہ رسول اللہ صلی اللہ علیہ و آلہ و سلم سے کہا کہ ہم زمزم کی جھاڑو اور صفائی کرنا چاہتے ہیں اور بیشک وہاں پر جنات ہیں یعنی چھوٹے چھوٹے سانپ ہیں تو حضور اکرم صلی اللہ علیہ و آلہ و سلم نے انہیں قتل کرنے کا حکم دیا۔

مسدد، سفیان، زہری، حضرت سالم اپنے والد سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا کہ سانپوں اور پشت پر دو سفید لکیر والے سانپ کو اور دم کٹے سانپ کو قتل کر دو کیونکہ یہ نابینا کر دیتے ہیں اور حمل گرا دیتے ہیں سالم نے فرمایا کہ حضرت عبداللہ بن عمر رضی اللہ تعالیٰ عنہ جو سانپ پاتے اسے قتل کر دیتے ایک بار ابو لبابہ اور زید بن الخطاب نے انہیں ایک سانپ پر حملہ کرتے ہوئے دیکھا تو کہا حضور اکرم صلی اللہ علیہ و آلہ و سلم نے گھروں کے سانپوں کو مارنے سے منع فرمایا ہے۔


قعنبی، مالک نافع، حضرت ابو لبابہ رضی اللہ تعالیٰ عنہ سے روایت ہے کہ رسول اللہ صلی اللہ علیہ و آلہ و سلم نے چھوٹے سانپوں کو جو عموماً گھروں میں ہوتے ہیں مارنے سے منع فرمایا الا یہ کہ وہ پیٹھ پر دو سفید لکیر والے ہوں یا دم کٹے ہوں کیونکہ یہ دونوں سانپ نظر کو اچک لیتے ہیں اور عورتوں کے پیٹوں میں موجود حملوں کو پھینک دیتے ہیں۔

محمد بن عبید، حماد بن زید، ایوب، حضرت نافع کہتے ہیں کہ ابن عمر رضی اللہ تعالیٰ عنہ نے ابو لبابہ رضی اللہ تعالیٰ عنہ سے اس حدیث کے سننے کے بعد اپنے گھروں میں ایک سانپ پایا تو اسے اٹھوا کر بقیع میں ڈلوا دیا۔

ابن سرح، احمد بن سعید ہمدانی، ابن وہب اسامہ، نافع، اس سند سے بھی سابقہ حدیث منقول ہے نافع کہتے ہیں کہ میں نے پھر اس سانپ کو ان کے گھر میں دیکھا۔

مسدد، یحیی، محمد بن ابی یحیی، ، حضرت ابو سعید الخدری فرماتے ہیں کہ رسول اللہ صلی اللہ علیہ و آلہ و سلم نے فرمایا کہ بعض رینگنے والے جانور بعض مرتبہ جن ہوتے ہیں پس جو اپنے گھروں میں ایسی کوئی چیز دیکھے تو اسے چاہیے کہ تین بار اسے مکلف کر دے (کہہ دے کہ یہاں سے چلے جاؤ) اگر پھر وہ آئے تو اسے مار دے کیونکہ وہ شیطان ہے۔

یزید بن موہب رملی، لیث، ابن عجلان، صیفی، ابو سعید، حضرت ابو سائب فرماتے ہیں کہ میں حضرت ابو سعید الخدری کے پاس آیا میں ان کے پاس بیٹھا تھا کہ اس دوران میں ان کی چارپائی کے نیچے سے کسی چیز کی حرکت کرنے کی آواز سنی دیکھا تو ایک سانپ تھا میں کھڑا ہو گیا حضرت ابو سعید نے کہا کہ تمھیں کیا ہوا ہے؟ میں نے کہا کے سانپ ہے انہوں نے کہا کہ پھر تم کیا چاہتے ہو؟ میں نے کہا کہ میں اسے قتل کرتا ہوں ابو سعید نے گھر کے ایک کمرے کی طرف اشارہ کیا گھر کے سامنے اور کہا کہ میرا چچا زاد بھائی اس گھر میں رہتا ہے تھا غزوہ خندق کے دن اس نے اپنے گھر والوں کے پاس جانے کی اجازت مانگی کہ اس کی نئی شادی ہوئی تھی رسول اللہ صلی اللہ علیہ و آلہ و سلم نے اسے اجازت دے دی اور اسے حکم فرمایا کہ اپنا اسلحہ لے کے جاؤ اپنے گھر آیا تو اپنی بیوی کو گھر کے دروازہ پر کھڑا پایا مارے غیرت کے اس نے نیزہ مارنا چاہا بیوی نے کہا کہ جلدی نہ کر یہاں تک دیکھ لے کسی چیز نے مجھ کو گھر سے نکالا ہے وہ گھر میں داخل ہوا تو وہاں ایک سانپ تھا بدصورت اس نے نیزے سے اسے مار دیا۔ اسی نیزے میں گھونپ کر باہر نکلا ابو سعید کہتے ہیں مجھے نہیں معلوم کہ دونوں میں سے کون جلدی مرا سانپ یا وہ آدمی اس کی قوم لوگ رسول اللہ صلی اللہ علیہ و سلم کے پاس آئے اور کہا کہ اللہ سے اس کے دعا فرمائیے کہ وہ ہمارے ساتھی کو واپس لوٹا دے آپ صلی اللہ علیہ و آلہ و سلم نے فرمایا کہ اپنے ساتھی کے لیے استغفار کرو پھر فرمایا جنات کی ایک جماعت مدینہ منورہ میں اسلام لائی ہے جب تم ان میں سے کسی کو دیکھو تو تین مرتبہ اسے ڈراؤ پھر اگر نکلو گے تو قتل ہو جاؤ گے پھر اگر وہ تین مرتبہ کے بعد تمھارے سامنے ظاہر ہو تو اسے قتل کر دو۔

مسدد، یحیی، ابن عجلان، اس سند سے بھی سابقہ حدیث بعض فرق کے ساتھ منقول ہے۔

احمد بن سعید ہمدانی، ابن وہب، مالک، صیفی، ابو سائب، مولی ہشام بن ہرہ، ابو سعیدخدری، اس سند سے بھی سابقہ حدیث منقول ہے اس میں تین مرتبہ کے بجائے تین دن تک اجازت دینے کا ذکر ہے

سعید بن سلیمان، علی بن ہاشم، ابن ابو لیلی، ثابت بنانی، حضرت عبدالر حمن بن ابی لیلی اپنے والد سے روایت کرتے ہیں کہ رسول اللہ صلی اللہ علیہ و سلم سے گھریلو سانپوں کے بارے میں پوچھا گیا آپ صلی اللہ علیہ و سلم نے فرمایا کہ جب تم ان میں سے کسی کو اپنے گھر میں دیکھو تو کہو میں تمہیں اس عہد کی قسم دیتا ہوں جو تم سے حضرت سلیمان علیہ والسلام نے لیا تھا ہمیں تکلیف مت پہنچاؤ پھر اگر دوبارہ یوں ہی ہو تو اسے قتل کر دو۔

عمرو بن عون، ابو عوانہ، مغیرہ، ابراہیم، حضرت ابن مسعود فرماتے ہیں کہ تمام سانپوں کو قتل کرو سوائے سفید اژدھا کے جو کہ چاندی کی چھڑی کی طرح ہوتا ہے۔

احمد بن حنبل، عبدالرزاق، معمر، معمر، زہری، حضرت عامر بن سعد اپنے والد سعد سے روایت کرتے ہیں انہوں نے فرمایا رسول اللہ صلی اللہ علیہ و سلم نے گرگٹ اور (چھکلی) مارنے کا حکم دیا اسے فولیسق (چھوٹا فاسق) قرار دیا،

محمد بن صباح بزار، اسماعیل بن زکریا، سہیل، ، حضرت ابو ہریرہ حضور اکرم صلی اللہ علیہ و سلم سے روایت کرتے ہیں کہ آپ نے فرمایا جس نے گرگٹ کو قتل کیا ایک ہی وار میں مارنے والے کو ستر نیکیاں ملیں گی، جس نے دوسرے وار میں اسے مارا اسے اتنی نیکیاں ملیں اور جس نے تیسرے وار میں قتل کیا اسے اتنی نیکیاں ملیں گی دوسرے سے کم۔

محمد بن صباح بزار، اسماعیل بن زکریا، سہیل، حضرت ابو ہریرہ حضور صلی اللہ علیہ و سلم سے روایت کرتے ہیں کہ آپ نے فرمایا پہلے وار میں مارنے والے کو ستر نیکیاں ملیں گی۔

چیونٹی کو بلا وجہ نہیں مارنا چاہیے

قتیبہ بن سعید، مغیرہ ابن عبدالرحمٰن، ابو زناد، اعرج، حضرت ابو ہریرہ سے روایت ہے کہ رسول اللہ صلی اللہ علیہ و سلم نے فرمایا ایک چیونٹی نے انبیاء علیہ السلام میں سے ایک نبی کو کاٹ لیا (ڈس لیا) انہوں نے حکم دیا کہ اس درخت کے نیچے سے سامان نکالیے گا تو وہ اس کے نیچے سے نکال دیا گیا اور پھر اسے جلانے کا حکم دیا تو اسے جلا دیا گیا تو اللہ تعالیٰ نے ان پر وحی بھیجی کہ صرف ایک چیونٹی کو سزا کیوں نہ دی جس نے کاٹا تھا سب کو کیوں سزا دی

احمد بن صالح، عبداللہ بن وہب، یونس، ابن شہاب، ابو سلمہ بن عبدالرحمٰن، سعید بن مسیب، حضرت ابو ہریرہ سے روایت ہے کہ رسول اللہ صلی اللہ علیہ و سلم نے فرمایا کہ ایک چیونٹی نے انبیاء علیہ السلام السلام میں سے کسی نبی کو کاٹ دیا تو انہوں نے چیونٹیوں کے بل کے جلا نے کا حکم دیا چنانچہ ان کے بل کو جلا دیا گیا پس اللہ تعالیٰ نے ان پر وحی بھیجی کہ آپ کو ایک چیونٹی نے کاٹا تھا آپ نے پوری تسبیح کرنے والی ایک امت ہلاک کر دیا ہے۔

احمد بن حنبل عبدالرزاق، معمر، زہری، عبید اللہ بن عتبہ حضرت ابن عباس فرماتے ہیں نے چار جانوروں کے قتل کر نے سے منع فرمایا چیونٹی ، شہد کی مکھی، ہدہد ، اور چڑیا۔

ابو صالح محبوب بن موسی، ابو اسحاق فزاری، ابو اسحاق شیبانی، ابن سعد، ابو داؤد حسن بن سعد، حضرت عبدالرحمن بن عبداللہ اپنے والد سے روایت کرتے ہیں وہ فرماتے ہیں کہ ہم ایک سفر میں رسول اللہ صلی اللہ علیہ و سلم کے ساتھ تھے آپ صلی اللہ علیہ و آلہ و سلم اپنی حاجت پوری کرنے تشریف لے گئے تو ہم نے ایک سرخ پرندہ ایک خاص خوبصورت پرندہ ہے جو اپنے پر کبھی پھیلاتا ہے اور کبھی بند کرتا ہے دیکھا تو اس کے ساتھ اس کے دو چھوٹے چھوٹے بچے تھے ہم نے اس کے بچوں کو اٹھا لیا وہ چڑیا آئی پھڑ پھڑا نے لگی نبی کریم صلی اللہ علیہ و سلم نے فرمایا کس نے اس کی اولاد کی وجہ سے اس کو تکلیف میں مبتلاء کیا ہے اس کے بچوں کو اس کو لوٹا دو آپ نے چیونٹیوں کا ایک جلا ہوا ایک بل دیکھا تو آپ نے فرمایا اس کو کس نے جلایا ہے ہم نے کہا ہم نے! آپ صلی اللہ علیہ و آلہ و سلم نے فرمایا کہ کسی انسان کے لیے یہ جائز نہیں ہے کہ آگ کا عذاب کسی کو دے سوائے آگ کے رب کے (اللہ تعالیٰ کہ)۔


مینڈک کو مارنے کا بیان

محمد بن کثیر سفیان، ابن ابو ذئب، سعید بن خالد سعید بن مسیب، حضرت عبدالرحمن بن عثمان سے روایت ہے کہ رسول اللہ صلی اللہ علیہ و سلم سے مینڈک کو دوا میں ڈالنے کے متعلق دریافت کیا تو حضور صلی اللہ علیہ و سلم نے اسے مینڈک کے قتل کرنے سے منع کر دیا۔

کنکری مارنے کا بیان

حفص بن عمر، شعبہ، قتادہ، عقبہ بن صہبان، حضرت عبدالرحمن بن مغفل فرماتے ہیں کہ رسول اللہ صلی اللہ علیہ و سلم نے کنکریاں ٹھیکرے مارنے سے منع فرمایا ان سے شکار تو ہوتا نہیں اور نہ دشمن مرتا ہے ہاں یہ آنکھ ضرور پھوڑتی ہیں اور دانت ضرور توڑتی ہیں اس لیے اسے نہیں مارنا چاہیے۔

ختنہ کا بیان

سلیمان بن عبدالرحمٰن دمشقی، عبدالوہاب بن عبدالرحیم اشجعی، مروان، محمد بن حسان، عبد وہاب کوفی، عبدالملک بن عمیر، حضرت ام عطیہ الانصاریہ سے روایت ہے کہ مدینہ طیبہ میں ایک عورت ختنہ کیا کرتی تھی رسول اللہ صلی اللہ علیہ و سلم نے اس سے فرمایا جھکا کر ختنہ نہ کیا کرو کیونکہ اس طرح میں ختنہ کرنے میں عورتوں کو مزہ زیادہ آتا ہے اور شوہر کو اچھا لگتا ہے امام ابو داؤد فرماتے ہیں کہ عبید اللہ بن عمر عبدالملکان کی سند کے ساتھ یہی حدیث مروی ہے امام ابو داؤد نے فرمایا کہ زیادہ قوی حدیث نہیں ہے۔


عورتوں کا راستہ میں چلنا

عبد اللہ بن مسلمہ، عبدالعزیز بن محمد، ابو یمان، شداد بن ابو عمرو بن حماس، ، حمزہ بن حضرت ابو اسید الانصاری سے روایت ہے کہ انہوں رسول اللہ صلی اللہ علیہ و سلم کو یہ فرماتے ہوئے سنا ہے اور آپ مسجد سے باہر تھے اور راستہ میں مردوں اور عورتوں سے فرمایا پرے ہٹو راستہ کے درمیان میں چلنا تمہارا حق نہیں تمہارے لیے راستوں کے کناروں پر چلنا ضروری ہے چنانچہ عورت پھر دیوار سے لگ کر چلتی تھی اس کا کپڑا دیوار کے کھردرے پن کی وجہ سے دیوار میں اٹک جاتا تھا۔

محمد بن یحیی بن فارس، ابو قتیبہ، داؤد بن ابو صالح، نافع، حضرت ابن عمر سے روایت ہے کہ نبی کریم صلی اللہ علیہ و سلم نے منع فرمایا اس بات سے کہ مرد عورتوں کے درمیان میں چلے۔

محمد بن صباح بن سفیان، ابن سرح، سفیان، زہری، سعید، حضرت ابو ہریرہ سے روایت ہے کہ نبی کریم صلی اللہ علیہ و سلم نے فرمایا اللہ تعالیٰ فرماتے ہیں کہ ابن آدم مجھے تکلیف پہنچاتا ہے زمانہ کو برا بھلا کہہ کر میں ہی زمانہ ہوں تمام معاملات زمانہ میرے دست قدرت میں ہیں دن رات کو الٹتا پلٹتا ہوں۔
٭٭٭
ماخذ: 
http://www.esnips.com/web/hadeesbooks
مائکرو سافٹ ایکسل  سے تبدیلی، باز تدوین ، پروف ریڈنگ اور ای بک کی تشکیل: اعجاز عبید