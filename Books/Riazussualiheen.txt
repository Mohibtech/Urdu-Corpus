

ریاض الصالحین

امام نواویؒ

ایک حصہ
ترجمہ: حافظ محمد یوسف






سونے کے آداب

۱۲۷۔ باب:سونے، لیٹنے، بیٹھنے، مجلس، ہمنشینی اور خواب کے آداب
۸۱۴۔ حضرت برا بن عازب ؓ بیان کرتے ہیں کہ رسول اللہﷺ جب اپنے بستر پر آرام فرما ہوتے تو اپنی کروٹ پر سوتے پھر یہ دعا پڑھتے :۔ اے اللہ !میں نے اپنا نفس تیرے سپرد کر دیا میں نے اپنے آپ کو تیری طرف متوجہ کر دیا، اپنے معاملے کو تیرے سپرد کر دیا اور اپنی پشت کو رغبت و خوف کے ساتھ تیری طرف لگا دیا اور تجھ سے بھاگ کر کوئی جائے پناہ اور چھٹکارے کی جگہ نہیں۔ میں تیری اس کتاب پر ایمان لا یا جو تو نے نازل فرمائی اور تیرے اس نبی پر ایمان لایا جسے تو نے بھیجا۔ ‘‘ 	 (بخاری)
توثیق الحدیث :أخر جہ البخاری (/۳۵۷۱۔ فتح)
۸۱۵۔ حضرت برا بن عازب ؓ ہی بیان کر تے ہیں کہ رسول اللہﷺ نے مجھے فرمایا:جب تم سونے کیلئے اپنے بستر پر جانے کا ارادہ کرو تو اس طرح وضو کرو جس طرح نماز کیلئے وضو کر تے ہو پھر اپنی دائیں کروٹ لیٹ جاؤ اور یہ دعا پڑھو:۔ ۔ ۔ ۔ ۔ ‘‘ اور سابقہ دعا ذکر کی اور اس میں یہ بھی ہے۔ ان  (دعائیہ کلمات)کو اپنی آخر ی گفتگو بنا ؤ۔ ‘‘ 	 (متفق علیہ)
توثیق الحدیث :أخر جہ البخاری (/۱۰۹۱۱۔ فتح)و مسلم (۲۷۱۰)۔ 
۸۱۶۔ حضرت عائشہ ؓ بیان کر تی ہیں کہ نبی کریمﷺ رات کو گیارہ رکعت نماز تہجد پڑھا کر تے تھے، جب صبح صادق نمو دار ہو جاتی تو آپ خفیف سی دو رکعتیں پڑھتے پھر اپنے دائیں پہلو پر لیٹ جاتے حتیٰ کہ مؤذن آتا اور آپ کو نماز فجر کی اطلاع کر تا۔ 	 (متفق علیہ)
توثیق الحدیث :اخرجہ البخاری (/۱۰۸۱۱۔ ۱۰۹۔ فتح)و مسلم (۷۳۶)
۸۱۷۔ حضرت حذیفہ ؓ بیان کر تے ہیں کہ نبی کریمﷺ جب رات کو بستر پر لیٹتے تو اپنا دایاں ہاتھ اپنے دائیں رخسار کے نیچے رکھ لیتے پھر یہ دعا پڑھتے :اے اللہ!میں تیرے نام کے ساتھ ہی مرتا اور زندہ ہو تا ہوں۔ اور جب آپ بیدار ہو تے تو پھر یہ دعا پڑھتے :تمام تعریفیں اللہ تعالیٰ کیلئے ہیں جس نے ہمیں مارنے کے بعد زندگی عطا فر مائی اور اسی کی طرف لوٹ کر جانا ہے 	 (بخاری)
توثیق الحدیث :اخرجہ البخاری (/۱۱۳۱۱۔ فتح)
۸۱۸۔ حضرت یعیش بن طخفہ غفاری ؓ بیان کر تے ہیں کہ میرے والد نے بتا یا کہ میں ایک مرتبہ مسجد میں پیٹ کے بل لیٹا ہوا تھا کہ اچانک ایک آدمی نے اپنے پاؤں سے مجھے ہلایا اور کہا :اللہ تعالیٰ اس (الٹا) لیٹنے کو نا پسند فر ما تا ہے۔ راوی کہتے ہیں میرے والد نے بتا یا کہ میں نے دیکھا تو وہ رسول اللہﷺ تھے۔ 	 (ابو داؤد۔ سند صحیح ہے)
توثیق الحدیث :صحیح لغیرہ۔ اخرجہ ابو داؤد (۵۰۴۰)، و ابن ماجہ (۳۷۲۳)، و احمد (/۴۲۹۳و ۴۳۰)۔ 
اس حدیث کی سند دو وجہ سے ضعیف ہے،ایک یہ کہ یعیش مجہول ہے اور دوسرا یہ کہ اس کی سند مضطرب ہے اور ابن ماجہ کی سند میں ابو ذر راوی منکر ہے۔ لیکن پیٹ کے بل یعنی الٹا لیٹنے کی ممانعت کے متعلق ابو ہریرہ ؓ سے ترمذی (۲۷۶۸)احمد (/۲۸۷۲،۳۰۴)ابن حبان (۵۵۴۹)اور حاکم (/۲۷۱۴)میں صحیح حدیث مروی ہے۔ اس کی سند حسن ہے۔ 	 (واللہ اعلم)
۸۱۹۔ حضرت ابو ہریرہ ؓ سے روایت ہے کہ رسول اللہﷺ نے فرمایا:جو شخص کسی جگہ بیٹھا اور وہاں اللہ تعالیٰ کا ذکر نہیں کیا تو پھر اللہ تعالیٰ کی طرف سے اس پر نقصان اور وبال ہو گا اور جو شخص کسی بستر پر لیٹا اور وہاں بھی اللہ تعالیٰ کا ذکر نہ کیا تو ایسے شخص پر اللہ کی طرف سے نقصان اور وبال (گناہ) ہو گا۔ 		 (ابو داؤد۔ سند حسن ہے)
توثیق الحدیث :حسن۔ اخرجہ ابو داؤد (۴۸۵۶و۵۰۵۹)، والنسائی فی ( (عمل الیومو اللیلۃ)) (۴۰۴) بتمامہ وأخرج الحمیدی فی ( (مسند)) (۱۱۵۸)شطرہ الا ول، وأخرج ابن السنی فی ( (عمل الیوم واللیلۃ)) (۷۴۵) شطرہ الأخیرۃ۔ 
۱۲۸۔ باب:چت لیٹنے۔ جب ستر کھلنے کا اندیشہ نہ ہو تو ایک ٹانگ کو دوسری ٹانگ پر رکھ کر لیٹنے، چوکڑی مار کر اور گوٹھ مار کر (سرین پر بیٹھ کر ہاتھوں کو ٹانگوں کے گرد کر کے) بیٹھنے کا جواز
۸۲۰۔ حضرت عبداللہ بن زیدؓ سے روایت ہے کہ انھوں نے رسول اللہﷺ کو مسجد میں چت لیٹے ہوئے دیکھا، آپ نے ایک ٹانگ دوسری ٹانگ پر رکھی ہوئی تھی۔ 	 (متفق بخاری)
توثیق الحدیث :اخرجہ البخاری (/۵۶۳۱۔ فتح)، و مسلم (۲۱۰۰)
۸۲۱۔ حضرت جابر بن سمرہ ؓ بیان کر تے ہیں کہ نبی کریمﷺ جب نماز فجر سے فارغ ہو جاتے تو اپنی جگہ چوکڑ ی مار کر بیٹھے رہتے حتیٰ کہ سورج خوب اچھی طرح روشن ہو کر طلوع ہو جاتا۔ 	 (ابو داؤد وغیرہ۔ حدیث صحیح ہے)
توثیق الحدیث :حسن۔ اخرجہ ابو داؤد (۴۸۵۰)با سناد حسن، 
۸۲۲۔ حضرت ابن عمر ؓ بیان کر تے ہیں کہ میں رسول اللہﷺ کو صحن کعبہ میں اپنے ہاتھوں کے ساتھ اس طرح گوٹھ مار کر بیٹھے ہوئے دیکھا اور پھر انھوں نے اپنے ہاتھوں کے ساتھ گوٹھ مارنے کی کیفیت بیان کی۔ اسی حالت کو ’’قرفصاء‘‘ کہتے ہیں 		 (بخاری)
توثیق الحدیث :اخرجہ البخاری: (/۶۵۱۱۔ فتح)
۸۲۳۔ حضرت قیلہ بنت مخرمہ ؓ بیان کرتی ہیں میں نے نبیﷺ کو گوٹھ مارکر بیٹھے ہوئے دیکھا، پس جب میں نے رسول اللہﷺ کو بیٹھنے کی حالت میں خشوع اختیار کر تے ہوئے دیکھا تو میں خوف کی وجہ سے کانپنے لگ گئی۔ (ابو داؤد، تر مذی)
توثیق الحدیث :حسن۔ أخر جہ البخاری فی ( (الا دب المفرد)) (۱۱۸۷)، و ابو داؤد (۴۸۴۷)، و الترمذی (۲۸۱۴)۔ 
اس کی سند میں معمولی سا ضعیف ہے ،عبداللہ بن حسان عنبری کی متقدمین نے جرح و تعدیل نہیں کی،لیکن اس سے ثقہ راویوں نے روایت لی ہے۔ اس وجہ سے امام ذہبیؒ نے۔ الکاشف (۷۱۲)میں اسے ثقہ قرار دیا ہے ،لیکن یہ ثقہ کے درجے تک نہیں پہنچتا۔ جبکہ صفیہ بنت علییہ اور دحیبہ بنت علییہ دونوں مقبول ہیں۔ اخلاق النبیﷺ میں ابر امہ حارثی کی حدیث اس کی شہاد بھی ہے ،جس کی سند شواہد میں قبول کی جاتی ہے قریہ حدیث بالجملہ حسن ہے۔ 	 (ان شا اللہ)
۸۲۴۔ حضرت شرید بن سوید ؓ بیان کرتے ہیں کہ رسول اللہﷺ میرے پاس سے گزرے اور میں اس حالت میں بیٹھا ہوا تھا اور میں نے اپنا بایاں ہاتھ اپنی پیٹھ کے پیچھے رکھا ہوا تھا اور میں نے ہاتھ کے انگوٹھے کے نچلے حصے پر ٹیک لگائی ہو ئی تھی۔ تو آپ نے فرمایا:کیا تم ان لوگوں کی طرح بیٹھے ہو جن پر غضب نازل ہوا تھا !؟‘‘ (ابو داؤد۔ سند صحیح ہے)
 توثیق الحدیث :صحیح اخرجہ ابو داؤد (۴۸۴۸)، و احمد (/۳۸۸۴)والحکم (/۲۶۹۴)، والطبر انی فی ( (الکبیر)) (۷۲۴۲و۷۲۴۳)۔ اس کی سند صحیح ہے اور اس کے راوی ثقہ ہیں۔ ابن جریج نے ’’مصنف عبد الرزاق (/۱۹۷۲)‘‘ میں ’’حد ثنا‘‘ کی وضاحت کی ہے۔ 
۱۲۹۔ باب :مجلس اور ہم نشین کے آداب
۸۲۵۔ حضرت ابن عمر ؓ بیان کر تے ہیں کہ رسول اللہﷺ نے فرمایا: تم میں سے کوئی شخص کسی کو اس کی جگہ سے نہ اٹھائے کہ وہ خود وہاں بیٹھ جائے بلکہ تم مجلس میں فراخی اور گنجائش پیدا کر و۔ حضرت ابن عمرؓ۔ کا معمول تھا کہ جب کوئی آدمی ان کی خاطر اپنی جگہ سے اٹھ کھڑا ہو تا تو وہ اس جگہ نہیں بیٹھتے تھے۔ 	 (متفق علیہ)
توثیق الحدیث :اخرجہ البخاری (/۳۹۳۲۔ فتح)، و مسلم (۲۱۷۷) (۲۸و۲۹)۔ 
۸۲۶۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جب تم میں سے کوئی ایک مجلس سے اٹھے پھر واپس۔ آ جائے تو وہ اس جگہ بیٹھنے کا زیادہ حقدار ہے‘‘ ۔ 	 (مسلم)
توثیق الحدیث :اخرجہ مسلم (۲۱۷۹)۔ 
۸۲۷۔ حضرت جابر بن سمرہ ؓ بیان کرتے ہیں کہ جب ہم نبیﷺ کی خد مت میں حاضر ہو تے تو ہم میں سے جسے جہاں جگہ ملتی وہ وہیں بیٹھ جا تا۔ (ابو داؤد، ترمذی۔ حدیث حسن ہے)
توثیق الحدیث :اخرجہ البخاری فی ( (الا دب المفرد (۱۱۴۱)، و 
ابو داؤد (۴۸۲۵)، و الترمذی (۲۷۲۵)، و احمد (/۹۱۵و۹۸و۱۰۷۔ ۱۰۸)۔ اس حدیث کی سند شریک بن عبداللہ قاضی کے سوئے حفظ کی وجہ سے ضعیف ہے لیکن حدیث کا معنی متابعت اور شواہد کی وجہ سے صحیح ہے۔ امام ترمذی ؒ نے کہا کہ زہیر بن معاویہ نے بھی سماک سے روایت کی ہے اور یہ متابعت صحیح ہے کیونکہ زہیر بخاری و مسلم کا راوی ہے۔ اس حدیث کے معنی کے شواہد بھی ہیں۔ جیسے ’’بخاری (/۱۵۶۱۔ فتح)باب من قعد حیث ینتھی بہ المجلس‘‘ میں ہے۔ 
۸۲۸۔ حضرت ابو عبداللہ سلمان فارسی ؓ بیان کر تے ہیں کہ رسول اللہﷺ نے فرمایا :جو شخص جمعہ کے دن غسل کر تا ہے اور مقدور بھر طہارت حاصل کر تا ہے، گھر میں موجود تیل استعمال کر تا ہے یا خوشبو استعمال کرتا ہے، پھر نماز جمعہ کے لیے گھر سے نکلتا ہے اور وہ مسجد میں بیٹھے ہوئے دو آدمیوں کے درمیان گھس کر ایک کو دوسرے سے جدا نہیں کرتا، پھر جو اس کے مقدر میں ہے نماز پڑھتا ہے، پھر جب امام خطبہ دیتا ہے تو وہ خاموش رہتا ہے، تو اس کے اس جمعہ اور دوسرے جمعہ تک درمیانی مدت کے گناہ معاف کر دیے جاتے ہیں۔ 	 (بخاری)
توثیق الحدیث :اخرجہ البخاری (/۳۷۰۲۔ فتح)
۸۲۹۔ حضرت عمرو بن شعیب اپنے والد سے اور وہ اپنے دادا ؓ سے روایت کر تے ہیں کہ رسول اللہﷺ نے فر مایا :کسی آدمی کے لیے جائز نہیں کی کہ وہ دو آدمیوں کے درمیان ان کی اجازت کے بغیر (گھس کر)تفریق کرے۔ 	 (ابو داؤد، تر مذی۔ حدیث حسن ہے) 
توثیق الحدیث :حسن۔ اخرجہ ابو داؤد (۴۸۴۵)، و الترمذی (۲۷۵۲) با سناد حسن۔ والروایۃ الثانیۃ۔ عند أبی۔ داؤد (۴۸۴۴)۔ 
۸۳۰۔ حضرت حذیفہ بن یمان ؓ سے روایت ہے کہ رسول اللہﷺ نے ایسے شخص پر لعنت فرمائی جو حلقے اور مجلس کے وسط میں بیٹھے۔ 		 (ابوداؤد۔ حسن سند کے ساتھ مروی ہے)
امام ترمذی نے ابو مجلز سے روایت کیا ہے کہ ایک آدمی مجلس کے وسط میں بیٹھا تو حضرت حذیفہ ؓ نے فرمایا:جو شخص مجلس کے وسط میں بیٹھے وہ محمدﷺ کی زبان مبارک پر ملعون ہے یا فرمایا اللہ تعالیٰ نے محمدﷺ کی زبان مبارک سے اس پر لعنت فرمائی۔ 	 (امام ترمذی نے کہا یہ حدیث حسن صحیح ہے)
توثیق الحدیث :ضعیف۔ اخرجہ ابو داؤد (۴۸۲۶)، و الترمذی (۲۷۵۳)یہ حدیث سند منقطع ہونے کی وجہ سے ضعیف ہے ابو مجلز لاحق بن حمید نے سیدنا حذیفہ ؓ سے کچھ نہیں سنا۔ 
۸۳۱۔ حضرت ابو سعید خدری ؓ بیان کرتے ہیں کہ میں نے رسول اللہﷺ کو فرماتے ہوئے سنا:۔ بہترین مجلس وہ ہے جو سب سے زیادہ فراخ ہو۔ 		 (سے ابو داؤد نے شرط بخاری پر صحیح سند کے ساتھ روایت کیا ہے)
توثیق الحدیث :صحیح۔ اخرجہ البخاری فی ( (الادب المفرد)) (۱۱۳۶)، و ابو داؤد (۴۸۲۰)، و احمد (/۱۸۳، ۶۹)، والحاکم (/۲۶۹۴)۔ 
۸۳۲۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا:جو شخص کسی مجلس میں بیٹھا اور وہاں اس نے بہت سی لا یعنی اور بے فائدہ باتیں کیں پھر اس نے اس مجلس سے کھڑا ہونے سے پہلے یہ دعا پڑھی ’’اے اللہ!تو پاک ہے اپنی حمد کے ساتھ میں گواہی دیتا ہوں کہ تیرے سوا کوئی معبود نہیں، میں تجھ سے مغفرت طلب کر تا ہوں اور تیری طرف رجو ع کر تا ہوں تو اس مجلس کے گناہ معاف کر دیے جائے گئے۔ 		 (ترمذی۔ حدیث حسن ہے)
توثیق الحدیث :صحیح۔ اخرجہ الترمذی (۳۴۳۳)، والنسائی فی ( (عمل الیوم واللیلۃ)) (۳۹۷)، ومن طریقہ ابن السنی (۴۴۹)، و ابن حبان (۲۳۶۶)، والحاکم (/۵۳۶۱۔ ۵۳۷)ولہ طریق آخر اخرجہ ابو داؤد (۴۸۵۸)۔ 
۸۳۳۔ حضرت ابو برزہ ؓ بیان کر تے ہیں کہ رسول اللہﷺ جب مجلس سے اٹھنے کا ارادہ فرماتے تو آخر۔ میں یہ دعا پڑھتے :اے اللہ!تو اپنی حمدو تعریف کے ساتھ پاک ہے میں گواہی دیتا ہوں کہ تیرے سوا کوئی معبود نہیں، میں تجھ سے مغفرت طلب کر تا ہوں اور تیری طرف رجو ع کرتا ہوں۔ (ایک مرتبہ) ایک آدمی نے کہا:اے اللہ کے رسول !ا پ ایسے کلمات فرما رہے ہیں جو پہلے نہیں فرماتے تھے ؟ آپ نے فرمایا یہ کلمات ان باتوں کا کفارہ ہیں جو مجلس میں ہو جاتی ہیں۔ 		 (ابوداؤد)
توثیق الحدیث :صحیح بشو اھد ہ۔ اخرجہ ابو داؤد (۴۷۵۹)، والنسائی فی (عمل الیوم واللیلۃ)) (۴۲۶)، والدارمی (۲۶۵۸)، والحاکم (/۵۳۷۱)۔ 
۸۳۴۔ حضرت ابن عمر ؓ بیان کرتے ہیں کہ کم ہی ایسے ہو تا کہ رسول اللہﷺ کسی مجلس سے اٹھتے اور آپ یہ کلمات نہ پڑھتے ہوں :اے اللہ! اپنے خوف کا اتنا حصہ ہمیں عطا فرما دے جو ہمارے اور تیری معصیت کے درمیان حائل ہو جائے اپنی اطاعت کی اتنی توفیق عطا فرما جو ہمیں تیری جنت میں پہنچا دے، اتنا یقین عطا فرما جو ہم پر دنیا کے مصائب آسان کر دے۔ اے اللہ!جب تک تو ہمیں زندہ رکھے ہمیں اپنی سماعتو بصارت اور قوت سے فائدہ اٹھانے کی توفیق عطا فر ما اور اور  اسے ہمارا وارث بنا۔ 
 (اے اللہ!)جو ہم پر ظلم کرے تو اس سے بدلہ لے جو ہم سے عداوت رکھے ان کے مقابلے میں ہماری مدد فرما ہمارے دین کے بارے میں ہمیں مصیبت و۔ آزمائش میں نہ ڈالنا اور دنیا ہی کو ہمارا مطمح نظر اور مبلغ علم نہ بنا نا اور ایسے لوگوں کو ہم پر مسلط نہ کرنا جو ہم پر رحم نہ کریں۔ 		 (ترمذی۔ حدیث حسن ہے)
توثیق الحدیث :حسن لغیرہ۔ اخرجہ الترمذی (۳۵۰۲)والنسائی فی ( (عمل الیوم واللیلۃ)) (۴۰۱)، و ابن السنی فی ( (عمل الیوم واللیلۃ)) (۴۴۸)، والبغوی فی ( (شرح السنۃ)) (/۱۷۴۵)اس حدیث کی سند عبید اللہ بن زحر کے ضعف کی وجہ سے ضعیف ہے لیکن مستدرک حاکم (/۵۲۸۱)میں لیث بن سعد نے اس کی متابعت کی ہے اور امام حاکم نے اسے بخاری کی شرط پر صحیح کہا ہے اور امام ذہبی نے اس کی موافقت کی ہے لہٰذا یہ حدیث بالجملہ حسن ہے۔ 		 (واللہ اعلم)
۸۳۵۔ حضرت ابو ہریرہ ؓ بیان کرتے ہیں رسول اللہﷺ نے فر مایا:جو لو گ کسی مجلس سے اللہ کا ذکر کیے بغیر اٹھ جاتے ہیں تو وہ ایسے ہیں جیسے کسی مردار گدھے کے پاس سے اٹھے ہوں اور یہ مجلس ان کے لیے باعث حسرت ہو گی۔ 		 (ابو داؤد۔ سند حسن ہے)
توثیق الحدیث :صحیح۔ اخرجہ ابو داؤد (۴۸۵۵)والنسائی فی ( (عمل الیومو اللیلۃ)) (۴۰۸)، و احمد (/۳۸۹۲و ۵۱۵و ۵۲۷)، و ابن السنی (۴۴۷)، والحاکم (/۴۹۲۱)۔ 
۸۳۶۔ حضرت ابو ہریرہ ؓ ہی سے روایت ہے کہ نبیﷺ نے فرمایا:جو لوگ کسی مجلس میں بیٹھیں اور وہاں اللہ کا ذکر کریں نہ اپنے نبی پر درود بھیجیں تو یہ مجلس ان کے لیے باعث حسرت ہو گی۔ پس اگر اللہ تعالیٰ چاہے تو انہیں عذاب دے اور چاہے تو معاف کر دے 		 (ترمذی۔ حدیث حسن ہے)
توثیق الحدیث :صحیح بطرقہ۔ اخرجہ الترمذی (۳۳۰۸)، و احمد (/۴۴۶۲، ۴۵۳، ۴۸۱، ۴۸۴، ۴۹۵)، والحاکم (/۴۹۶۱)۔ 
۸۳۷۔ حضرت ابو ہریرہ ؓ سے روایت ہے کہ رسول اللہﷺ نے فرمایا:جو شخص کسی مجلس میں بیٹھا اور اس نے وہاں اللہ تعالیٰ کا ذکر نہیں کیا تو اس پر اللہ تعالیٰ کی طرف سے حسرتو ندامت ہو گی۔ اور جو شخص کسی بستر پر لیٹا اور وہاں اللہ کا ذکر نہیں کیا تو اس پر بھی اللہ کی طرف سے حسرتو ندامت ہو گی۔ 	 (ابو داؤد)
توثیق الحدیث :کے لیے حدیث (۸۱۹) ملاحظہ فرمائیں۔ 

۱۳۰۔ باب :خواب اور اس کے متعلقات
اللہ تعالیٰ نے فرمایا:اللہ تعالیٰ کی قدرت کی نشانیوں میں تمہارا رات اور دن کو بھی سونا (بھی) ہے۔ 	 (الروم:۲۳)
۸۳۸۔ حضرت ابوہریرہ ؓ بیان کر تے ہیں کہ میں نے رسول اللہﷺ کو فرماتے ہوئے سنا: نبوت کے حصوں میں صرف مبشرات باقی رہ گئے ہیں، صحابہ نے عرض کیا :مبشرات کیا ہیں ؟ آپ نے فر مایا : نیک خواب۔ 		 (بخاری)
توثیق الحدیث :اخرجہ البخاری (/۳۷۵۱۲۔ فتح)۔ 
۸۳۹۔ حضرت ابو ہریرہ ؓ ہی سے روایت ہے کہ نبی کریمﷺ نے فرمایا:جب (قیامت کا) زمانہ قریب ہو جائے گا تو مومن کا خواب جھوٹا نہیں ہو گا اور مومن کا خواب نبوت کا چھیالیسواں حصہ ہے۔ 		 (متفق علیہ)
توثیق الحدیث :اخرجہ البخاری (/۳۷۳۱۴و۴۰۴۔ ۴۰۵۔ فتح)، و مسلم (۲۲۶۳)٘
۸۴۰۔ حضرت ابو ہریرہ ؓ ہی بیان کر تے ہیں کہ رسول اللہﷺ نے فرمایا :جس نے مجھے خواب میں دیکھا وہ عنقریب (روز قیامت)مجھے حالت بیداری میں دیکھے گا، یا فرمایا:گویا اس نے مجھے حالت بیداری میں دیکھا (کیونکہ) شیطان میری صورت اختیار نہیں کر سکتا ہے۔ 		 (متفق علیہ)
توثیق الحدیث :اخرجہ البخاری (/۳۸۳۱۲۔ فتح)،و مسلم (۲۲۶۶) (۱۱)۔ 
۸۴۱۔ حضرت ابو سعید خدری ؓ سے روایت ہے کہ انھوں نے نبی کریمﷺ کو فرماتے ہوئے سنا :جب تم میں سے کوئی ایک پسندیدہ خواب دیکھے تو وہ اللہ تعالیٰ کی طرف سے ہے اسے اس پر اللہ تعالیٰ کی حمد بیان کرنی چاہیے اور اسے آگے بیان بھی کرنا چاہیے ایک اور روایت میں ہے اسے صرف اپنے پسندیدہ لوگوں سے بیان کرے اور جب اس کے بر عکس خواب میں غیر پسندیدہ بات دیکھے تو شیطان کی طرف سے ہے پس وہ اس کے شر سے پناہ طلب کرے اور کسی سے اس کا تذکرہ نہ کرے اس لیے کہ وہ اسے نقصان نہیں پہنچآئے گا۔ 		 (متفق علیہ)
توثیق الحدیث :اخرجہ البخاری (/۳۶۹۱۲۔ فتح)یہ حدیث بخاری میں تو سید نا ابو سعید خدری ؓ ہی سے ہے لیکن مسلم (۲۲۶۱) میں سیدنا جابر اور سیدنا قتادہ ؓ سے ہے جیسا کہ یہ حدیث آگے۔ آ رہی ہے۔ 
۸۴۲۔ حضرت ابو قتادہ ؓ بیان کر تے ہیں نبیﷺ نے فرمایا :نیک خواب اور ایک روایت میں ہے اچھا خواب اللہ تعالیٰ کی طرف سے ہے اور برا خواب شیطان کی طرف سے ہے پس جو شخص کوئی نا پسندیدہ چیز دیکھے تو وہ اپنی بائیں جانب تین بار پھونک دے اور شیطان سے پناہ مانگے اس لیے کہ یہ خواب اسے نقصان نہیں پہنچآئے گا۔ 		 (متفق علیہ)
توثیق الحدیث :اخرجہ البخاری (/۳۳۸۶۔ فتح)و مسلم (۲۲۶۱) (۱و۴)والروایۃ الثانیۃ عند البخاری (/۴۳۰۱۲۔ فتح) 
۸۴۳۔ حضرت جابر ؓ سے روایت ہے کہ رسول اللہﷺ نے فرمایا :جب تم میں سے کوئی نا پسندیدہ خواب دیکھے تو وہ اپنی بائیں جانب تین بار تھوکے اور تین مر تبہ شیطان مردود سے اللہ کی پناہ طلب کرے اور اپنے اس پہلو کو بدل لے جس پر وہ تھا۔ 		 (مسلم)
توثیق الحدیث :اخرجہ مسلم (۲۲۶۲)۔ 
۸۴۴۔ حضرت ابو اسقع واثلہ بن اسقع ؓ بیان کرتے ہیں کہ رسول اللہﷺ نے بیان فرمایا:یقیناً سب سے بڑا افترا (جھوٹو بہتان) یہ ہے کہ آدمی اپنے آپ کو اپنے باپ کے علاوہ کسی اور کی طرف منسوب کرے یا اپنی آنکھ کو وہ کچھ دکھائے جو اس نے نہیں دیکھا (یعنی جھوٹا خواب بیان کرے)یا رسول اللہﷺ کے ذمہ ایسی بات لگائے جو آپ نے نہیں فرمائی۔ 		 (بخاری)
توثیق الحدیث :اخرجہ البخاری (/۵۴۰۶۔ فتح)۔ واخرجہ (۱۲!۴۲۷۔ فتح)من حدیث ابن عمرؓ مختصرًا۔ 


سلام کا بیان 

۱۳۱۔ باب: سلام کرنے کی فضیلت اور اسے پھیلانے کا حکم
اللہ تعالیٰ نے فرمایا: اے ایمان والو! تم اپنے گھروں کے علاوہ دوسرے گھروں میں اس وقت سے تک داخل نہ ہو جب تک تم اجازت نہ لے لو اور گھر والوں کو سلام نہ کر لو۔ 	 (النور :۲۷)
اور فرمایا:پس جب تم گھروں میں داخل ہونے لگو تو اپنے نفسوں پر سلام کرو یہ اللہ تعالیٰ کی طرف سے تحفہ ہے مبارک اور پاکیزہ۔ 		 (النور:۶۱)
نیز فرمایا: جب تمہیں (سلام کا)تحفہ دیا جائے تو تم اس سے بہترین تحفہ انہیں دو یا وہی انہیں لوٹا دو۔ 	 (النسا:۸۶)
اور فرمایا: کیا تمہارے پاس ابراہیم کے معزز مہمانوں کی خبر پہنچی ؟ جب وہ اس کے پاس آئے تو انھوں نے سلام کیا تو ابراہیم نے بھی سلام کیا۔ 	 (الذاریات :۲۴، ۲۵)
۸۴۵۔ حضرت عبداللہ بن عمرو بن عاص ؓ سے روایت ہے کہ ایک آدمی نے رسول اللہﷺ سے دریافت کیا کہ اسلام میں کون سا عمل زیادہ بہتر ہے ؟ آپ نے فرمایا :تم کھانا کھلاؤ اور ہر شخص کو سلام کرو خواہ تم اسے جانتے ہو یا نہیں جانتے۔ 		 (متفق علیہ)
توثیق الحدیث۔ کے لیے حدیث نمبر ۵۵۰ملاحظہ فرمائیں۔ 
۸۴۶۔ حضرت ابوہریرہ ؓ سے روایت ہے کہ نبی کریمﷺ نے فرمایا: جب اللہ تعالیٰ نے آدم ؑ کو پیدا فرمایا تو انہیں فرمایا جاؤ اور فرشتوں کی اس بیٹھی ہوئی جماعت کو سلام کرو اور وہ جو تمہیں جواب دیں اسے غور سے سنو پس وہ تمہارا اور تمہاری اولاد کا سلام ہو گا، حضرت آدم ؑ نے کہا :السلام علیکم فرشتوں نے کہا :السلام علیکم و رحمۃ اللہ پس انھوں نے ’’رحمۃ اللہ‘‘ کا اضافہ کیا۔ 		 (متفق علیہ)
توثیق الحدیث :اخرجہ البخاری (/۳۶۲۶۔ فتح)، و مسلم (۲۸۴۱)
۸۴۷۔ حضرت ابو عمار ہ برا بن عازب ؓ بیان کر تے ہیں کہ رسول اللہﷺ نے ہمیں سات باتوں کا حکم فرمایا: (۱)مریض کی عیادت کرنے (۲)جنازوں میں شریک ہونے (۳)چھینک مارنے والے کی چھینک کا جواب دینے (۴)ضعیفو ناتواں کی مدد کرنے (۵)مظلوم کی مدد اور فریاد رسی کرنے (۶)سلام کو پھیلانے اور قسم کھانے والے کی قسم کو پورا کرنے (کا حکم فرمایا)۔ 
 (متفق علیہ) یہ بخاری کی ایک روایت کے الفاظ ہیں۔ توثیق الحدیث کے لیے حدیث نمبر ۲۴۴ ملاحظہ فرمائیں۔ 
۸۴۸۔ حضرت ابو ہریرہ ؓ سے روایت ہے کہ رسول اللہﷺ نے فرمایا:تم جنت میں نہیں جاؤ گے حتیٰ کہ تم ایمان لاؤ اور تم ایماندار نہیں بنو گے حتیٰ کہ تم آپس میں ایک دوسرے سے محبت کرو، کیا میں تمہیں ایسی چیز نہ بتاؤں کہ جب وہ کرو تو تم آپس میں محبت کرنے لگو؟ (وہ یہ ہے کہ)تم آپس میں سلام کو پھیلا ؤ۔ (مسلم)
توثیق الحدیث :اخرجہ مسلم (۵۴)۔ 
۸۴۹۔ حضرت ابو یوسف بن سلام ؓ بیان کر تے ہیں کہ میں نے رسول اللہﷺ کو فرماتے ہوئے سنا :لوگو! سلام کو عام کرو، کھانا کھلاؤ، صلہ رحمی کرو اور راتوں کو اٹھ اٹھ کر نماز پڑھو جبکہ لوگ سوئے ہوئے ہوں تو تم جنت میں سلامتی کے ساتھ داخل ہو جاؤ گے۔ 		 (ترمذی۔ حدیث حسن صحیح ہے)
توثیق الحدیث :صحیح۔ اخرجہ الترمذی (۲۴۸۵)، و ابن ماجہ (۱۳۳۴، ۳۲۵۱)، و احمد (/۴۵۱۵)، والدارمی (/۳۴۰۱۔ ۳۴۱، /۲۷۵۲)، والحاکم (/۱۳۳)۔ 
۸۵۰۔ حضرت طفیل بن ابی کعب سے روایت ہے کہ وہ عبداللہ بن عمر ؓ کے پاس آیا کرتے تھے اور ان کے ساتھ با زار جاتے۔ راوی بیان کرتے ہیں جب ہم بازار جاتے تو عبداللہ بن عمرﷺ کسی کباڑ یے، کسی تاجر یا کسی مسکین کے پاس سے گزرتے تو اسے سلام کرتے، طفیل بیان کر تے ہیں کہ میں ایک روز ابن عمرؓ کے پاس آیا تو انھوں نے مجھ سے اپنے ساتھ بازار جانے کو کہا تو میں نے انہیں کہا آپ بازار میں کیا کریں گے ؟ آپ کسی فروخت کرنے والے کے پاس ٹھہر تے ہیں نہ کسی سودے کے بارے میں پو چھتے ہیں اور نہ ہی قیمت لگاتے ہیں اور بازار کی کسی مجلس میں بھی نہیں بیٹھتے اس لیے میں تو یہ کہتا ہوں کہ آپ یہیں ہمارے پاس تشریف رکھیں، ہم آپس میں بات چیت کر تے ہیں۔ حضرت ابن عمرؓ نے فرمایا:اے ابو لطن (پیٹ والے)!طفیل کا پیٹ بڑھا ہوا تھا، ہم تو بازار میں صرف سلام کرنے جاتے ہیں پس ہم جس سے ملتے ہیں اسے سلام کرتے ہیں۔ 		 (مؤطا۔ سند صحیح ہے)
توثیق الحدیث :صحیح۔ اخرجہ مالک (/۹۶۱۲۔ ۹۶۲) با سناد صحیح۔ 
۱۳۲۔ باب سلام کی کیفیت 
امام نو وی ؒ فرماتے ہیں :سلام میں پہل کرنے والے کے لیے مستحب اور بہتر ہے کہ وہ جمع کی ضمیر کے ساتھ ’’السلام علیکم و رحمۃ اللہ و برکاتہ‘‘ کہے اگرچہ جسے سلام کہا جا رہا ہے وہ ایک شخص ہی ہو اور سلام کا جواب دینے والا بھی جمع کی ضمیر کے ساتھ میں واؤ عاطفہ بھی لگائے یعنی و علیکم 
۸۵۱۔ حضرت عمران بن حصین ؓ بیان کر تے ہیں کہ ایک آدمی نبی کریمﷺ کی خدمت میں حاضر ہوا تو اس نے کہا :السلام علیکم آپ نے اس کے سلام کا جواب دیا پھر وہ شخص بیٹھ گیا تو نبیﷺ نے فرمایا : (اس کیلئے)د س نیکیاں ہیں۔ پھر دوسرا آدمی آیا اس نے کہا ’’السلام علیکم و رحمۃ اللہ‘‘ (اس کیلئے)بیس نیکیاں ہیں۔ پھر ایک اور شخص آیا تو اس نے کہا ’’السلام علیکم و رحمۃ اللہ و برکاتہ‘‘ آپ نے اس کے سلام کا جواب دیا وہ بیٹھ گیا تو آپؐ نے فرمایا : (اس شخص کے لیے) تیس نیکیاں ہیں۔ 		 (ابو داؤد تر مذی۔ حدیث حسن ہے)
توثیق الحدیث :صحیح بشواھد۔ اخرجہ ابوداؤد (۵۱۹۵)، و الترمذی (۲۶۸۹)، والدارمی (/۲۷۷۲)۔ 
ا س کی سند حسن ہے جبکہ ابو ہریرہ ؓ کی حدیث اس کی شاہد ہے جسے امام بخاری نے ’’الا دب المفرد (۹۸۶)امام نسائی نے عمل الیوم اللیلۃ (۳۶۸)اور ابن حبان (۴۹۳)نے روایت کیا ہے اس کی سند صحیح ہے۔ 
۸۵۲۔ حضرت عائشہ ؓ بیان کر تی ہیں کہ رسول اللہﷺ نے مجھے فرمایا:یہ جبریل ہیں جو تمہیں سلام پیش کر تے ہیں۔ حضرت عائشہؓ فرماتی ہیں میں نے کہا ’’علیہ السلام و رحمۃ اللہ و برکاتہ‘‘ 		 (متفق علیہ)
صحیحین (بخاری و مسلم) کی بعض روایات میں ’’برکاتہ‘‘ کے الفاظ ہیں اور بعض میں یہ الفاظ نہیں اور ثقہ راوی کی زیادتی مقبول ہے پس ’’و برکاتہ‘‘ کا اضافہ صحیح ہے۔ 
توثیق الحدیث :اخرجہ البخاری (/۳۰۵۶۔ فتح)و مسلم (۲۴۴۷)۔ 
۸۵۳۔ حضرت انس ؓ سے روایت ہے کہ نبیﷺ جب کوئی بات ارشاد فرماتے تو اسے تین بار دہراتے تا کہ وہ اچھی طرح سمجھ میں۔ آ جائے اور جب کسی قوم کے پاس تشریف لے جاتے تو انہیں تین بار سلام کر تے۔ 	 (بخاری)
یہ اس صورت میں ہے جب ہجوم زیادہ ہو تا۔ 
توثیق الحدیث :اخرجہ البخاری (/۱۸۸۱۔ فتح)۔ 
۸۵۴۔ حضرت مقدادؓ اپنی طویل حدیث میں بیان فرماتے ہیں کہ ہم نبیﷺ کے لئے ان کے حصے کا دودھ اٹھا کر رکھ دیا کرتے تھے آپ رات کو تشریف لاتے تو اس طرح سلام کر تے کہ سوئے ہوئے کو بیدار نہ کر تے اور بید ار کو سنا دیتے پس نبی کر یمﷺ تشریف لائے اور حسب معمول سلام کیا۔ (مسلم)
توثیق الحدیث :اخرجہ مسلم (۲۰۵۵)
۸۵۵۔ حضرت اسما ء بنت یزید ؓ سے روایت ہے کہ رسول اللہﷺ ایک روز مسجد میں سے گزرے وہاں عورتوں کی ایک جماعت بیٹھی ہو ئی تھی پس آپ نے ہاتھ کے اشارے سے سلام کیا۔ 		 (ترمذی۔ حدیث حسن ہے)
یہ اس صورت پر محمول ہے کہ آپ نے الفاظ اور اشارہ دونوں کو جمع فر ما لیا یعنی السلام علیکم بھی کہا اور ہاتھ سے اشارہ بھی فرمایا۔ اس کی تائید ابو داؤد کی روایت سے بھی ہوئی ہے جس میں ہے آپؐ نے ہمیں بھی سلام کہا۔ 
توثیق الحدیث :صحیح۔ دون الا شارۃ۔ اخرجہ البخاری فی الا دب المفرد (۱۴۰۷)، و الترمذی (۲۶۹۷)،و احمد (/۴۵۷۹۔ ۴۵۸)۔ 
اس کی سند شہر بن حوشب کے ضعف کی وجہ سے ضعیف ہے اس کا صرف متابعتو شاہد میں اعتبار کیا جاتا ہے۔ اس حدیث میں اشارے سے سلام کرنے کا ذکر ہے جو رسول اللہﷺ کی صحیح حدیث میں منع ہے جسے ترمذی (۲۸۳۶) نے روایت کیا ہے اور کہا ہے کہ اس کی سند ضعیف ہے لیکن یہ سند حسن درجے کی ہے اور عمل الیوم الیلۃ للنسائی (۳۴۰)میں اس کا ایک شاہد بھی ہے۔ لہٰذا اس حدیث میں اشارے سے سلام والے الفاظ ضعیف ہیں جبکہ سلام کہنے کا ذکر دیگر صحیح احادیث میں ثابت ہے۔ تو امام نوویؒ کا۔ اسے اس بات پر محمول کرنا کہ رسول اللہﷺ نے اشارے اور زبان سے سلام کہا ہے یہ ٹھیک نہیں۔ (واللہ اعلم)
۸۵۶۔ حضرت ابو جبری ہجیمی ؓ بیان کر تے ہیں کہ میں رسول اللہﷺ کے پاس آیا اور کہا ’’علیک السلام‘‘ اے اللہ کے رسول !تو آپ نے فرمایا :تم ’’علیک السلام‘‘ مت کہو اس لئے کہ یہ تو مردوں کا اسلام ہے 	 (ابو داؤد تر مذی۔ حدیث حسن صحیح ہے)یہ حدیث پوری پہلے گزر چکی ہے۔ (توثیق الحدیث کے لیے ۷۹۶ دیکھیے۔ )
۱۳۳۔ باب: سلام کے آداب 
۸۵۷۔ حضرت ابو ہریرہ ؓ سے روایت ہے کہ رسول اللہﷺ نے فرمایا: سوار پیدل چلنے والے کو، پیدل چلنے والا بیٹھے ہوئے کو اور تھوڑے لوگ زیادہ لوگوں کو سلام کریں۔ (متفق علیہ)
اور بخاری کی ایک روایت میں ہے : چھوٹا بڑے کو سلام کرے۔ 
توثیق الحدیث :اخرجہ البخاری (/۱۵۱۱۔ فتح)، و مسلم (۲۱۶۰)، والروایۃ الثانیۃ عند البخاری (/۱۴۱۱و ۱۵۔ فتح)
۸۵۸۔ حضرت ابوامامہ صدی بن عجلان باہلی ؓ بیان کرتے ہیں کہ رسول اللہﷺ نے فرمایا:لوگوں میں سے اللہ تعالیٰ کے زیادہ قریب وہ شخص ہے جو ان میں سے سلام کر نے میں پہل کر تا ہے۔ 	 (ابو داؤد۔ سند جید ہے)
ترمذی نے حضرت ابوامامہ ؓ سے روایت کیا ہے کہ آپ ؐ سے دریافت کیا گیا :اے اللہ کے رسولﷺ دو آدمی آپس میں ملتے ہیں تو ان میں سے سلام کرنے میں پہل کون کرے ؟ آپؐ نے فرمایا: جو ان میں سے اللہ تعالیٰ کے زیادہ قریب ہے۔ 	 (ترمذی۔ حدیث حسن ہے)
توثیق الحدیث :صحیح۔ اخرجہ ابو داؤد (۵۱۹۷)، و الترمذی (۲۶۹۴)۔ 
۱۳۴۔ باب:اسے بار بار سلام کہنا مستحب ہے جس سے قرب کی وجہ سے بار بار ملاقات ہو تی ہو وہ اس طرح کہ وہ اس کے پاس آئے پھر باہر جائے پھر اندر آئے یا ان کے درمیان درخت اور اس قسم کی کوئی چیز حائل ہو جائے تو پھر سلام کرے 
۸۵۹۔ حضرت ابوہریرہؓ ’’مسی الصلوٰ ۃ‘‘ کی حدیث میں بیان کر تے ہیں کہ ایک شخص آیا، اس نے نماز پڑھی پھر نبیﷺ کی خدمت میں حا ضر ہوا اور آپ کو سلام کیا، آپ نے اس کے سلام کا جواب دیا اور فرمایا:تو جا، پھر نماز پڑھ اس لئے کہ تم نے نماز نہیں پڑھی۔ پس وہ واپس گیا نماز پڑھی پھر آیا اور نبیﷺ کو سلام کیا حتیٰ کہ اس نے تین مرتبہ ایسے ہی کیا۔ 	 (متفق علیہ)
توثیق الحدیث :اخرجہ البخاری (/۲۳۷۲۔ فتح)، و مسلم (۳۹۷)
۸۶۰۔ حضرت ابو ہریرہ ؓ سے روایت ہے کہ رسول اللہﷺ نے فرمایا:جب تم میں سے کوئی ایک اپنے بھائی سے ملاقات کرے تو اسے سلام کرے اگر ان دونوں کے درمیان کوئی درخت یا دیوار یا پتھر حائل ہو جائے اور یہ پھر اسے ملے تو اسے پھر سلام کر نا چاہیے۔ (ابو داؤد)
توثیق الحدیث :صحیح۔ اخرجہ ابو داؤد (۵۲۰۰)مرفوعا، واسنادہ المرفوعا صح۔ 
۱۳۵۔ باب:اپنے گھر میں داخل ہوتے وقت سلام کر نا مستحب ہے 
اللہ تعالیٰ نے فرمایا:جب تم گھروں میں داخل ہو تو اپنے نفسوں (گھر والوں) کو سلام کرو، یہ اللہ تعالیٰ کی طرف سے تحفہ ہے بابر کت اور پاکیزہ۔ 	 (النور:۶۱)
۸۶۱۔ حضرت انس ؓ بیان کر تے ہیں کہ رسول اللہﷺ نے مجھے فرمایا :اے میرے بیٹے ! جب تم اپنے گھر والوں کے پاس جاؤ تو سلام کر و، اس طرح تم پر اور تمہارے گھر والوں پر برکت ہو گی۔ 	
 (تر مذی۔ حدیث حسن صحیح ہے)
توثیق الحدیث :حسن بشواھد۔ اخرجہ الترمذی (۲۶۹۸)۔ تر مذی کی سند علی بن زید بن جدعان کے ضعف کی وجہ سے ضعیف ہے لیکن اس حدیث کی کئی اور سندیں بھی ہیں جو اس حدیث کو حسن کے درجہ تک لے جاتی ہیں، انہیں حافظ ابن حجر ؒ نے ’’نتائج الافکار‘‘ (/۱۶۷۱۔ ۱۷۰)میں جمع کیا ہے
۱۳۶۔ باب :بچوں کو سلام کرنا 
۸۶۲۔ حضرت انس ؓ کے بارے میں روایت ہے کہ وہ بچوں کے پاس سے گزرے۔ تو انھوں نے انہیں۔ سلام کیا اور فرمایا: رسول اللہﷺ ایسے ہی کیا کر تے تھے۔ 		 (متفق علیہ)
توثیق الحدیث :اخرجہ البخاری (/۳۲۱۱۔ فتح)، و مسلم (۲۱۶۸)۔ 
۱۳۷۔ باب:آدمی کا اپنی بیوی کو، اپنی محرم عورت کو اور اگر فتنے کا اندیشہ نہ ہو تو (ایک) اجنبی عورت کو یا (زیادہ) عورتوں کو سلام کرنا اور اسی شرط کے ساتھ عورتوں کا مردوں کو سلام کر نا 
۸۶۳۔ حضرت سہل بن سعدؓ بیان کر تے ہیں کہ ہم میں ایک عورت تھی ایک اور روایت میں ہے کہ وہ بوڑھی عورت تھی، وہ چقندر کی جڑیں لے کر ہانڈی میں ڈالتی اور وہ جَو کے کچھ دانے پیستی، پس جب ہم نماز جمعہ پڑھتے اور واپس آتے تو ہم اسے سلام کر تے تو وہ یہ کھانا ہمیں پیش کر تی۔ (بخاری)
توثیق الحدیث :اخرجہ البخاری (/۴۶۷۲۔ فتح)۔ 
۸۶۴۔ حضرت ام ہانی فاختہ بنت ابی طالب ؓ بیان کرتی ہیں کہ میں فتح مکہ والے دن نبیﷺ کی خدمت میں حاضر ہوئی، آپ غسل فرما رہے تھے اور حضرت فاطمہؓ آپ کو کپڑے سے پردہ کیے ہوئے تھیں، پس میں نے سلام کیا اور آگے لمبی حدیث بیان کی۔ (مسلم)
توثیق الحدیث :اخرجہ مسلم (/۴۹۸۱) (۸۲)۔ 
۸۶۵۔ حضرت اسما بنت یزید ؓ بیان کر تی ہیں کہ نبیﷺ ہم چند عورتوں کے پاس سے گزرے تو آپ نے ہمیں سلام کیا (ابو داؤد۔ ترمذی۔ حدیث حسن ہے)یہ الفاظ ابوداؤد کے ہیں اور ترمذی کے الفاظ اس طرح ہیں کہ رسول اللہﷺ ایک روز مسجد میں سے گزرے اور عورتوں کی ایک جماعت بیٹھی ہوئی تھی پس آپ نے اپنے ہاتھ کے اشارے سے سلام کیا۔ 
توثیق الحدیث و کیلئے حدیث ۸۵۵ ملاحظہ کریں۔ 
۱۳۸۔ باب: کافر کو سلام کرنے میں پہل کرنا حرام ہے ار ان کو سلام کا جواب دینے کا طریقہ اور اہل مجلس کو سلام کرنا مستحب ہے جس میں مسلمان اور کافر دونوں موجود ہوں ۔ 
۸۶۶۔ حضرت ابوہریرہ ؓ سے روایت ہے کہ رسول اللہﷺ نے فر مایا : یہود نصاریٰ کو سلام کرنے میں پہل مت کر و، پس جب تم ان میں سے کسی کو راستے میں ملو تو اسے راستے کے تنگ تر حصے کی طرف مجبور کر دو۔ (مسلم) 
توثیق الحدیث : اخرجہ مسلم (۲۱۶۷)۔ 
۸۶۷۔ حضرت انس ؓ بیان کر تے ہیں کہ رسول اللہﷺ نے فر مایا: جب اہل کتاب تمہیں سلام کریں تو تم ’’وعلیکم‘‘ کہا کرو۔ (متفق علیہ)
توثیق الحدیث :اخرجہ البخاری (/۴۲۱۱۔ فتح)و مسلم (۲۱۶۳)
۸۶۸۔ حضرت اسامہ ؓ سے روایت ہے کہ نبی کریمﷺ ایک ایسی مجلس کے پاس سے گزرے جس میں مسلمان اور مشرک، بت پر ست اور یہود، سب ملے جلے بیٹھے ہوئے تھے پس نبی کریمﷺ نے انہیں سلام کیا۔ 		 (متفق علیہ)
توثیق الحدیث :اخرجہ البخاری (/۳۸۱۱۔ ۳۹۔ فتح)،و مسلم (۱۷۹۸)
۱۳۹۔ باب : جب کوئی مجلس سے اٹھے اور اپنے ساتھیوں یا ساتھی سے جدا ہو تو سلام کر نا مستحب ہے 
۸۶۹۔ حضرت ابوہریرہ ؓ بیان کر تے ہیں کہ رسول اللہﷺ نے فرمایا:جب تم میں سے کوئی مجلس میں پہنچے تو سلام کرے اور جب اٹھنے کا ارادہ کرے تو تب بھی سلام کرے ، اس لیے کہ پہلا سلام دوسرے سے زیادہ حق دار (اہم) نہیں۔ 		 (ابو داؤد، ترمذی۔ حدیث حسن ہے)
توثیق الحدیث : صحیح۔ اخرجہ ابو داؤد (۵۲۰۸)، و الترمذی (۲۷۰۶)و احمد (/۲۳۰۲و ۲۸۷و ۴۳۹)۔ 
۱۴۰۔ اجازت طلب کر نا اور اس کے آداب
اللہ تعالیٰ نے فرمایا: ’’اے ایمان والو! تم اپنے گھروں کے علاوہ دوسرے گھروں میں اس وقت تک داخل نہ ہو جب تک اجازت نہ لے لو اور گھر والوں کو سلام نہ کر لو۔ (النور:۲۷)
اور فرمایا : اور جب تم میں سے بچے بلوغت کو پہنچ جائیں تو وہ (اندر داخل ہو نے کیلئے) اسی طرح اجازت طلب کریں جیسے ان سے پہلے لوگ اجازت طلب کر تے تھے۔ (النور ۵۹)
۸۷۰۔ حضرت ابو موسیٰ اشعری ؓ بیان کر تے ہیں کہ رسول اللہﷺ نے فرمایا: تین بار اجازت طلب کرنی چاہیے اگر تجھے اجازت دے دی جائے تو ٹھیک ورنہ واپس لوٹ جاؤ۔ (متفق علیہ)
توثیق الحدیث :اخرجہ البخاری (/۲۶۱۱۔ ۲۷۔ فتح)و مسلم (۲۱۵۳)۔ 
۸۷۱۔ حضرت سہل بن سعد ؓ بیان کر تے ہیں کہ رسول اللہﷺ نے فرمایا: اجازت کا مطلب کرنا دیکھنے سے بچنے کے لیے مقرر کیا گیا ہے۔ (متفق علیہ)
توثیق الحدیث :اخرجہ البخاری (/۲۴۱۱۔ فتح)، و مسلم (۲۱۵۶)۔ 
۸۷۲۔ حضرت ربعی بن حراش بیان کر تے ہیں کہ بنو عامر قبیلے کے ایک آدمی نے ہمیں بتایا کہ اس نے نبیﷺ سے اجازت طلب کی اور آپ ؐ اس وقت گھر میں تشریف فرما تھے، اس نے کہا کیا میں اندر۔ آ جاؤں ؟ رسول اللہﷺ نے اپنے خادم سے فرمایا: اس شخص کے پاس جاؤ اور اسے اجازت طلب کرنے کا طریقہ سکھاؤ اور اسے کہو کہ وہ ’’السلام علیکم‘‘ کہے اور پھر کہے کیا میں اندر۔ آ سکتا ہوں ؟ اس آدمی نے سن لیا اور کہا ’’السلام علیکم‘‘ کیا میں اندر۔ آ سکتا ہوں ؟ پس نبیﷺ نے اسے اجازت مرحمت فرمائی اور وہ اندر داخل ہو گیا۔ (ابو داؤد۔ سند صحیح ہے)
توثیق الحدیث :صحیح۔ اخرجہ ابو داؤد (۵۱۷۷، ۵۱۷۸، ۵۱۷۹)، والنسائی فی ( (عمل الیوم واللیلۃ)) (۳۱۶)۔ 
۸۷۳۔ حضرت کلدہ بن حنبل ؓ بیان کر تے ہیں میں نبیﷺ کے پاس آیا تو آپ کو سلام کیے بغیر ہی آپ کی خدمت میں حاضر ہو گیا پس نبیﷺ نے فرمایا : واپس لوٹ جاؤ اور کہو ’’السلام علیکم‘‘ کیا میں اندر۔ آ جاؤں ؟ 		 (ابو داؤد ترمذی۔ حدیث حسن ہے)
توثیق الحدیث :حسن۔ اخرجہ ابو داؤد (۵۱۷۶)و الترمذی (۲۷۱۰)، واحمد (/۴۱۴۳)۔ 
۱۴۱۔ باب: سنت تو یہی ہے کہ جب اجازت طلب کرنے والے سے پوچھا جائے کہ تم کون ہو؟ تو وہ جس نام یا کنیت سے مشہورو معروف ہو وہ بیان کرے اور اس کا اس طرح کہنا ’’میں ہوں‘‘ یا اس جیسے مبہم الفاظ کہنا پسندیدہ نہیں 
۸۷۴۔ حضرت انس ؓ سے ان کی معراج کے متعلق مشہور حدیث میں ہے کہ رسول اللہﷺ نے فرمایا : پھر جبریل ؑ مجھے لے کر آسمان دنیا کی طرف چڑھے اور دروازہ کھولنے کے لیے کہا تو ان سے پوچھا گیا آپ کون ہیں ؟ انھوں (جبریل ؑ) نے بتایا : جبریل۔ پو چھا گیا : اور آپ کے ساتھ کون ہیں ؟ انہوں نے کہا :
محمدﷺ ہیں پھر دوسرے آسمان کی طرف چڑھے اور پھر تیسرے چوتھے اور باقی آسمانوں پر چڑھے اور ہر آسمان کے دروازے پر پو چھا گیا آپ کون ہیں ؟ تو وہ (جبریل ؑ)کہتے : جبریل۔ 		 (متفق علیہ)
توثیق الحدیث : آخر۔ جہ البخاری (/۳۰۲۶۔ ۳۰۳۔ فتح)و مسلم (۱۶۲)۔ 
۸۷۵۔ حضرت ابوذر ؓ بیان کر تے ہیں کہ میں ایک رات باہر نکلا تو دیکھا کہ رسول اللہﷺ اکیلے چل رہے ہیں، پس میں بھی چاند کے سائے (چاندنی) میں چلنے لگا آپ مڑے تو آپ نے مجھے دیکھ لیا اور پو چھا یہ کون ہے ؟ میں نے کہا ابوذر۔ 			 (متفق علیہ)
توثیق الحدیث :اخرجہ البخاری (/۲۶۰۱۱۔ ۲۶۱۔ فتح)و مسلم (/۶۷۷۲) (۳۳)۔ 
۸۷۶۔ حضرت ام ہانی ؓ بیان کر تی ہیں کہ میں نے نبی کریمﷺ کی خدمت میں آئی تو آپ اس وقت۔ غسل فر ما رہے تھے اور حضرت فاطمہؓ آپ کو پردہ کیے ہوئے تھیں آپ نے پوچھا یہ کون ہے ؟ میں نے کہا :ام ہانی ! 	 (متفق علیہ)
توثیق الحدیث اور ۔ کے لئے حدیث نمبر ۸۶۴ ملاحظہ فرمائیں۔ 
۸۷۷۔ حضرت جابر ؓ بیان کر تے ہیں کہ میں نے نبیﷺ کی خدمت میں حاضر ہوا تو میں نے دروازہ کھٹکھٹایا آپ نے پوچھا : یہ کون ہے ؟ میں نے کہا :میں ! آپ نے فرمایا :میں، میں (کا کیا مطلب)؟ گویا آپ نے نا پسندیدہ فر مایا۔ 		 (متفق علیہ)
توثیق الحدیث :آخر۔ جہ البخاری (/۳۵۱۱۔ فتح)، و مسلم (۲۱۵۵)۔ 
۱۴۲۔ باب: چھینک لینے والا جب ’’الحمد اللہ‘‘ کہے تو اس کے جواب میں ’’یر حمک اللہ‘‘ کہنا مستحب ہے اور اگر وہ ’’الحمد اللہ‘‘ نہ کہے تو اس کو جواب دینا ناپسندیدہ ہے اور چھینک کا جواب دینے، چھینک لینے اور جمائی کے آداب 
۸۷۸۔ حضرت ابو ہریرہ ؓ سے روایت ہے کہ نبیﷺ نے فر مایا: اللہ تعالیٰ چھینک کو پسند کر تا ہے اور جمائی کو نا پسند کر تا ہے۔ پس جب تم میں سے کوئی چھینک لے اور  ’’الحمد اللہ‘‘ کہے تو ہر مسلمان پر جو اسے سنے یہ حق ہے کہ وہ ’’یر حمک اللہ‘‘ کہے جبکہ جمائی تو شیطان کی طرف سے ہے۔ پس جب تم میں سے کسی کو جمائی آئے تو وہ مقدور بھرا سے روکنے کی کوشش کرے، اس لیے کہ جب تم میں سے کوئی جمائی لیتا ہے تو شیطان اس سے ہنستا ہے۔ 		 (بخاری)
توثیق الحدیث :اخرجہ البخاری (/۶۰۷۱۰۔ فتح)۔ 
۸۷۹۔ حضرت ابو ہریرہ ؓ ہی سے روایت ہے نبیﷺ نے فرمایا:جب تم میں سے کوئی چھینک لے تو اسے ’’الحمد اللہ‘‘ کہنا چاہیے اور اس کے بھائی یا ساتھی کو اس کے لیے ’’یر حمک اللہ‘‘ کہنا چاہیے اور جب وہ اس کے لیے ’’یر حمک اللہ‘‘ کہے تو اس چھینک لینے والے کو ’’یھدیکم اللہ و یصلح بالکم‘‘ (اللہ تعالیٰ تمہیں ہدایت دے اور تمہارے حال کی اصلاح فر مائے) کہنا چاہیے۔ (بخاری)
توثیق الحدیث :اخرجہ البخاری (/۶۰۸۱۰۔ فتح)
۸۸۰۔ حضرت ابو موسیٰؓ بیان کر تے ہیں میں نے رسول اللہﷺ کو فرماتے ہوئے سنا : جب تم میں سے کوئی چھینک لے اور وہ ’’الحمد اللہ‘‘ کہے تو تم اس کے لیے ’’یر حمک اللہ‘‘ کہو اور اگر وہ۔  ’’الحمد لللہ‘‘ نہ کہے تو تم بھی اس کے لیے ’’یر حمک اللہ‘‘ نہ کہو۔ 		 (مسلم)
توثیق الحدیث :آخر۔ جہ مسلم (۲۹۹۲)۔ 
۸۸۱۔ حضرت انس ؓ بیان کر تے ہیں کہ نبیﷺ کے پاس آدمیوں نے چھینک لی، پس آپ ؐ نے ایک کو ’’یر حمک اللہ‘‘ کہا اور دوسرے کو جواب نہیں دیا ،آپ نے جس شخص کو جواب نہیں دیا تھا اس نے کہا :فلاں شخص نے چھینک لی تو آپ نے مجھے جواب نہیں دیا؟ آپ نے فرمایا : اس شخص نے ’’الحمد۔ اللہ‘‘ کہا تھا (اس لیے میں نے اسے جواب دیا) اور تم نے ’’الحمد اللہ‘‘ نہیں کہا۔ 		 (متفق علیہ)
توثیق الحدیث : اخرجہ 	البخاری (/۶۱۰۱۰۔ فتح)، و مسلم (۲۹۹۱)۔ 
۸۸۲۔ حضرت ابو ہریرہ ؓ بیان کر تے ہیں کہ رسول اللہﷺ جب چھینک لیتے تو اپنے منہ پر اپنا ہاتھ یا اپنا کپڑا رکھ لیتے اور اس کے ذریعے اپنی آواز کو اہستہ کر تے۔ راوی کو شک ہے حضرت ابوہریرہ ؓ نے ’’خفض‘‘ کا لفظ بو لایا ’’غض‘‘ کا (معنی دونوں کا ایک ہی ہے۔ )	 (ابوداؤد ترمذی۔ حسن صحیح ہے)
تو ثیق الحدیث :صحیح بشواھد۔ اخرجہ ابوداؤد (۵۰۶۹)، و الترمذی (۲۷۴۵)، 
اس کی سند حسن ہے اس کے سب راوی ثقہ ہیں سوائے محمد بن عجلان کے وہ صدوق ہے جبکہ مستدرک حاکم (/۲۶۴۴)میں ابوہریرہؓ سے اس کی ایک اور سند بھی ہے جسے امام حاکم ؒ۔ نے صحیح کہا ہے اور امام ذہبی ؒ نے ان کی موافقت کی ہے۔ اس باب میں ابن عمرؓ سے بھی حدیث ہے لہٰذا یہ حدیث اپنے شواہد کی بنا پر صحیح کی۔ 
۸۸۳۔ حضرت ابو موسیٰؓ بیان کر تے ہیں کہ یہود رسول اللہﷺ کے پاس اس امید پر بناوٹی چھینک لیتے کہ آپ ان کے لیے ’’یر حمک اللہ‘‘ کہیں گے لیکن آپ فر ماتے ہیں ’’یھد یکم اللہ ویصلح بالکم‘‘ ۔ 	 (ابو داؤد، ترمذی۔ حدیث حسن صحیح ہے)
توثیق الحدیث :حسن۔ اخرجہ البخاری فی ( (الادب المفرد)) (۹۴۰)، وابو داود (۵۰۳۸)، و الترمذی (۲۷۳۹)، واحمد (/۴۰۰۴)، والحاکم (/۲۶۸۴)۔ 
۸۸۴۔ حضرت ابو سعید خدری ؓ بیان کر تے ہیں کہ رسول اللہﷺ نے فرمایا:جب تم میں سے کسی کو جمائی آئے تو وہ اپنے ہاتھ سے اپنا منہ بند کر لے اس لیے کہ شیطان اندر داخل ہو جا تا ہے۔ 	 (مسلم)
توثیق الحدیث :اخرجہ مسلم (۲۹۹۵)۔ 
۱۴۳۔ باب: ملاقات کے وقت مصافحہ کرنا، خندہ پیشانی سے ملنا، نیک آدمی کے ہاتھ کو بوسہ اور شفقت سے اپنے بچے کو چومنا اور آنے والے سے معانقہ کر نا مستحب ہے جبکہ جھک کر ملنا مکروہ ہے 
۸۸۵۔ حضرت ابو الخطاب قتادہ بیان کر تے ہیں کہ میں نے حضرت انس ؓ سے دریافت کیا: رسول اللہﷺ کے صحابہ میں مصافحے کا معمول تھا؟ انھوں نے کہا :ہاں !	 (بخاری)
توثیق الحدیث :اخرجہ البخاری (/۵۴۱۱۔ فتح)۔ 
۸۸۶۔ حضرت انس ؓ بیان کرتے ہیں کہ جب اہل یمن آئے تو رسول اللہﷺ نے فرمایا:تمہارے پاس اہل یمن آئے ہیں اور یہی وہ پہلے لوگ ہیں جو مصافحے کا طریقہ لائے ہیں۔ (ابو داؤد۔ سند صحیح ہے)
توثیق الحدیث :صحیح۔ اخرجہ ابو داؤد (۵۲۱۳)، و احمد (/۲۱۲۳)۔ 
۸۸۷۔ حضرت برا ؓ بیان کر تے ہیں کہ رسول اللہﷺ نے فرمایا :جب دو مسلمان ملاقات کر تے ہیں اور مصافحہ کر تے ہیں تو انہیں ان کے جدا ہونے سے پہلے بخش دیا جا تا ہے۔ 		 (ابو داؤد)
توثیق الحدیث :حسن بشواھدہ۔ اخرجہ ابو داؤد (۵۲۱۲)، و الترمذی (۲۷۲۷)، و ابن ماجہ (۳۷۰۳)، احمد (/۲۸۹۴و ۳۰۳)۔ 
اس کی سند ابو اسحق کی تدلیس اور اختلاط کی وجہ سے ضعیف ہے لیکن مسند احمد (/۱۴۲۲) میں حضرت انس ؓ کی حدیث اس کا شاہد ہے جس بنا پر یہ حدیث حسن درجہ کی ہے۔ 	 (ان شا اللہ)
۸۸۸۔ حضرت انس ؓ بیان کرتے ہیں کہ ایک آدمی نے کہا : اے اللہ کے رسول ! ہم میں سے کوئی اپنے بھائی یا دوست سے ملاقات کرتا ہے تو کیا وہ اس کے لیے جھکے ؟ آپ نے فرمایا : ’’نہیں‘‘ اس نے پوچھا : تو کیا اس سے لپٹ جائے اور اسے بوسہ دے ؟آپ نے فرمایا: ’’نہیں‘‘ پھر اس نے پوچھا :تو کیا وہ اس کا ہاتھ پکڑے اور اس سے مصافحہ کرے ؟ آپ نے فرمایا : ’’ہاں‘‘ ۔ (ترمذی۔ حدیث حسن ہے)
توثیق الحدیث :حسن بشواھدہ۔ اخرجہ الترمذی (۲۷۲۸)، ابن ماجہ (۳۷۰۲)، و احمد (/۱۹۸۳)، والبیھقی (/۱۰۰۷)۔ 
اس حدیث کی سند حنظلہ بن عبداللہ السدوسی کی وجہ سے ضعیف ہے لیکن یہ حدیث شواہد کی وجہ سے حسن درجے کی ہے۔ 
۸۸۹۔ حضرت صفوان بن عسال ؓ بیان کرتے ہیں کہ ایک یہودی نے اپنے ساتھی سے کہا چلو اس نبی کے پاس چلیں۔ پس وہ دونوں رسول اللہﷺ کی خدمت میں حاضر ہوئے اور آپ سے (حضرت موسیٰؑ کو دیے گئے)نو واضح معجزات کے متعلق دریافت کیا۔ راوی نے یہاں تک حدیث بیان کی کہ آخر۔ ان دونوں نے آپ کے ہاتھ اور پاؤں کو بو سہ دیا اور کہا ہم گواہی دیتے ہیں کہ آپ نبی ہیں۔ (ترمذی وغیرہ نے اسے صحیح آسانید سے روایت کیا ہے)
توثیق الحدیث :ضعیف۔ اخرجہ الترمذی (۲۷۳۳)، و ابن ماجہ (۳۷۰۵)۔ 
۸۹۰۔ حضرت ابن عمر ؓ سے ایک قصہ منقول ہے جس میں انھوں نے فرمایا: ہم نبیﷺ کے قریب ہو گئے اور ہم نے۔ آ پ کے دست مبارک کو بوسہ دیا۔ 	 (ابوداؤد)
توثیق الحدیث :ضعیف اخرجہ ابوداؤد (۵۲۲۳)، و ابن ماجہ (۳۷۰۴)۔ 
اس کی سند میں یزید بن ابی زیاد راوی ضعیف ہے ،آخر ی عمر میں اس کا حافظہ خراب ہو گیا تھا۔ 
۸۹۱۔ حضرت عائشہ ؓ بیان کر تی ہیں کہ حضرت زید بن حارثہ ؓ مدینہ آئے تو اس وقت رسول اللہﷺ میرے گھر میں تشریف فرما تھے، پس وہ آپ کے پاس آئے اور دروازہ کھٹکھٹایا تو نبیﷺ (شوق اور خوشی کے عالم میں) اپنا کپڑا گھسیٹتے ہوئے ان کی طرف گئے۔ پس آپ نے ان سے معانقہ کیا اور انہیں بوسہ دیا۔ (ترمذی۔ حدیث حسن ہے)
توثیق الحدیث :ضعیف۔ اخرجہ الترمذی (۲۸۳۲)۔ 
اس حدیث کی سند میں ابراہیم بن یحییٰ اور اس کے والد دو راوی ضعیف ہیں اور محمد بن اسحق مدلس راوی ہے،عنعنہ سے روایت کرتا ہے۔ پس یہ حدیث ضعیف ہے۔ 
۸۹۲۔ حضرت ابو ذر ؓ بیان کر تے ہیں کہ رسول اللہﷺ نے مجھے فر مایا: کسی بھی نیکی کو حقیر نہ سمجھنا اگر چہ تم اپنے بھائی سے خندہ پیشانی سے ملو۔ (مسلم)
توثیق الحدیث و۔ کے لیے حدیث نمبر (۱۲۳)ملاحظہ فرمائیں۔ 
۸۹۳۔ حضرت ابو ہریرہ ؓ بیان کر تے ہیں کہ نبیﷺ نے حضرت حسن بن علیؓ کو بوسہ دیا تو (پاس بیٹھے ہوئے) حضرت اقرع بن حابس ؓ نے کہا :میرے دس بچے ہیں اور میں نے تو ان میں سے کسی کو بھی کبھی بوسہ نہیں دیا۔ پس رسولﷺ نے فرمایا: جو رحم نہیں کرتا اس پر بھی رحم نہیں کیا جاتا۔ (متفق علیہ)
توثیق الحدیث کے لیے حدیث نمبر (۲۲۵) ملا حظہ فرمائیں۔ 


کتاب الجنائز

جنازوں کا بیان

۱۴۴ ۔باب: مریض کی عیادت کر نا،جنازے کے ساتھ جانا،نماز جنازہ پڑھنا،اس کی تدفین میں شریک ہو نا اور اسے دفنا نے کے بعد اس کی قبر پر کچھ دیر ٹھہر نا 
۸۹۴۔ حضرت برا بن عازب ؓ بیان کر تے ہیں کہ رسول اللہﷺ نے ہمیں مریض کی عیادت کر نے، جنازے کے ساتھ جانے ، چھینک لینے والے کی چھینک کا (اگر وہ الحمد اللہ) کہے تو اسے یرحمک اللہ کہہ کر)جواب دینے، قسم پوری کر دینے، مظلوم کی مدد کرنے، دعوت قبول کرنے اور اسلام کے عام کر نے کا حکم فرمایا: (متفق علیہ)
توثیق الحدیث کے لیے حدیث نمبر (۲۳۹)ملاحظہ فرمائیں۔ 
۵۹۸۔ حضرت ابو ہریرہ ؓ سے روایت ہے کہ رسول اللہﷺ نے فرمایا: ’’مسلمان کے مسلمان پر پانچ حق ہیں : سلام کا جواب دینا، مریض کی عیادت کرنا، جنازہ کے ساتھ جانا۔ ، دعوت قبول کرنا اور چھینک لینے والے کی چھینک کا جواب دینا۔ ‘‘ (متفق علیہ) 
توثیق الحدیث کے لیے حدیث نمبر (۲۳۸) ملاحظہ فرمائیں۔ 
۸۹۶۔ حضرت ابو ہریرہ ؓ ہی بیان کرتے ہیں کہ رسول اللہﷺ نے فرمایا : اللہ عزوجل قیامت والے دن فرمائے گا:اے ابن آدم ! میں۔ بیمار ہوا تھا تو تو نے میری عیادت نہیں کی ! وہ (ابن آدم) کہے گا : اے میرے رب! میں کس طرح تیری عیادت کر تا ہے توتو رب العالمین ہے ؟!اللہ تعالیٰ فرمائے گا : کیا تجھے علم نہیں تھا کہ میرا فلاں بندہ بیمار ہوا لیکن تو نے اس کی عیادت نہیں کی؟کیا تجھے علم نہیں تھا کہ اگر تم اس کی عیادت کر تے تو تم مجھے اس کے ہاں پاتے ؟اے ابن آدم ! میں تجھ سے کھانا طلب کیا تھا لیکن تم نے مجھے کھانا نہیں کھلایا! وہ بندہ عرض کرے گا : اے میرے رب! میں تجھے کیسے کھانا کھلاتا جبکہ تو تو خود تمام جہانوں کا رب، پروردگار اور پالنہا رہے ! اللہ تعالیٰ فرمائے گا:کیا تجھے معلوم نہیں کہ میرے فلاں بندے نے تجھ سے کھانا طلب کیا تھا لیکن تم نے اسے کھانا نہیں کھلایا؟کیا تجھے معلوم نہیں کہ اگر تم اسے کھانا کھلاتے تو تم اس (کے اجرو ثواب)کو میرے پاس پاتے ؟اے ابن آدم !میں نے تجھ سے پانی طلب کیا تھا لیکن تو نے مجھے پانی نہیں پلایا؟بندہ عرض کرے گا : اے میرے رب!میں تجھے کیسے پانی پلا تا حالانکہ تو خود رب العالمین ہے ؟اللہ تعالیٰ فرمائے گا: میرے فلاں بندے نے تجھ سے پانی طلب کیا تھا لیکن تو نے اسے پانی نہیں پلا یا کیا تجھے معلوم نہیں کہ اگر تم اسے پانی دیتے تو تم اس (کے اجرو ثواب) کو میرے ہاں پاتے ؟ (مسلم)
توثیق الحدیث :أخر جہ مسلم (۲۵۶۹)۔ 
۸۹۷۔ حضرت ابو موسیٰؓ بیان کرتے ہیں کہ رسول اللہﷺ نے فرمایا :مریض کی عیادت کرو، بھوکے کو کھانا کھلاؤ اور قیدی کو رہا کراؤ۔ 		 (بخاری)
توثیق الحدیث :اخرجہ البخاری (/۱۶۷۶۔ فتح)۔ 
۸۹۸۔ حضرت ثوبان ؓ سے روایت ہے کہ نبیﷺ نے فرمایا: مسلمان جب اپنے مسلمان بھائی کی عیادت کر تا ہے تو واپس آنے تک وہ جنت کے تازہ پھل چننے میں مصروف رہتا ہے۔ پوچھا گیا۔ یا رسول اللہ ’’خرفۃ الجنۃ۔ ‘‘ سے کیا مراد ہے ؟ آپ نے فرمایا: اس کے تازہ پھل چننا۔ (مسلم)
توثیق الحدیث :اخرجہ مسلم (۲۵۶۸) (۴۱)
۸۹۹۔ حضرت علی ؓ بیان کرتے ہیں کہ میں نے رسول اللہﷺ کو فرماتے ہوئے سنا : جو مسلمان کسی مسلمان کی صبح کے وقت عیادت کر تا ہے تو شام ہونے تک ستر ہزار فرشتے اس کے لیے دعائے خیر کرتے رہتے ہیں اور اگر شام کے وقت عیادت کرتا ہے تو صبح ہونے تک ستر ہزار فر شتے اس کے لیے دعائے خیر کرتے ہیں اور اس کے لئے جنت میں چنے ہوئے پھلوں کا حصہ ہے۔ (ترمذی۔ حدیث حسن ہے) 
توثیق الحدیث :صحیح۔ اخرجہ ابو داؤد (۳۰۹۸، ۳۰۹۹)، و الترمذی (۹۶۹)، و ابن ماجہ (۱۴۴۲)۔ 
۹۰۰۔ حضرت انس ؓ بیان کر تے ہیں کہ ایک یہودی لڑ کا نبیﷺ کی خدمت کیا کرتا تھا، وہ بیمار ہو گیا تو نبیﷺ اس کی عیادت کیلئے تشریف لے گئے اور اس کے سر کے پاس بیٹھ گئے۔ آپ نے اس سے فرمایا: اسلام قبول کر لو۔ پس اس نے اپنے والد کی طرف دیکھا جو اس کے پاس ہی تھا ،اس نے کہا ابوالقاسم کی بات مان لو، پس وہ مسلمان ہو گیا تو نبیﷺ اس کے پاس باہر تشریف لائے تو یہ فر ما رہے تھے، تمام تعریفیں اس اللہ کے لیے ہیں جس نے اسے جہنم کی آگ سے بچا لیا۔ (بخاری)
توثیق الحدیث :اخرجہ البخاری (/۲۱۹۳۔ فتح)
۱۴۵۔ باب : مریض کو کن الفا ظ سے دعا دی جائے ؟
۹۰۱۔ حضرت عائشہ ؓ سے روایت ہے کہ نبیﷺ سے جب کوئی آدمی اپنی کسی بیماری کے بارے میں عرض کرتا یا سے کوئی پھوڑا یا زخم ہو تا تو نبیﷺ اپنی انگلی کے ساتھ ایسے کرتے، حدیث کے راوی سفیان بن عیینہ نے اپنی انگشت شہادت زمین پر رکھی پھر اسے اٹھا یا (یعنی آپ اس طرح کر تے تھے) اور آپ یہ دعا پڑھتے : اللہ تعالیٰ کے نام سے ہماری زمین کی مٹی ہم میں سے بعض کے لعاب دہن کے ساتھ مل کر ہمارے رب کے حکم سے ہمارے مریض کے لیے شفا یابی کا ذریعہ ہو گی۔ (متفق علیہ)
توثیق الحدیث : اخرجہ البخاری (/۲۰۶۱۰۔ فتح)، و مسلم (۲۱۹۴)۔ 
۹۰۲۔ حضرت عائشہ ؓ ہی سے روایت ہے کہ نبیﷺ اپنے بعض اہل خانہ کی عیادت کرتے تو آپ اپنا دایاں ہاتھ (تکلیف والے حصے پر)پھیرتے اور یہ دعا پڑھتے : اے اللہ !لوگوں کے رب !تکلیف کو دور فرما دے، شفا عطا فرما، تو تو نے ہی شفا عطا فرمانے والا ہے تیری شفا کے سوا کوئی شفا نہیں، تو ایسی شفا عطا فرما کہ وہ بیماری کو چھوڑے۔ 	 (متفق علیہ)
توثیق الحدیث : اخرجہ البخاری (/۲۰۶۱۰۔ فتح)و مسلم (۲۱۹۱)۔ 
۹۰۳۔ حضرت انس ؓ سے روایت ہے کہ انھوں نے ثابت ؒ سے فرمایا :کیا میں تمہیں رسول اللہﷺ والا (بتایا ہو ا)دم نہ کروں ؟ انھوں نے کہا کیوں نہیں (ضرور کریں)۔ تو حضرت انس ؓ نے یہ دعا پڑھی : اے اللہ !لوگوں کے رب! تکلیف کو لے جانے والے ! شفا عطا فر ما، تو ہی شفا دینے والا ہے، تیرے سوا کوئی شافی نہیں، ایسی شفا عطا فرما جو بیماری کو نہ چھوڑے۔ (بخاری)
توثیق الحدیث : اخرجہ البخاری (/۲۰۶۱۰۔ فتح)۔ 
۹۰۴۔ حضرت سعد بن ابی وقاص ؓ بیان کر تے ہیں کہ رسول اللہﷺ نے میری عیادت کی تو آپ نے یہ دعا فر مائی : اے اللہ ! سعد کو شفا عطا فرما، اے اللہ ! سعد کو شفا۔ عطا فرما، اے اللہ! سعد کو شفا عطا فرما۔ (مسلم)
توثیق الحدیث : اخرجہ مسلم (۱۶۲۸) (۸)
۹۰۵۔ حضرت ابو عبد اللہ عثمان بن ابو العاص ؓ سے روایت ہے کہ انھوں نے رسول اللہﷺ کو اپنے جسم میں محسوس ہونے والی تکلیف کے بارے میں بتا یا تو رسول اللہﷺ نے فرمایا: جسم کے جس حصے میں تم تکلیف محسوس کر تے ہو وہاں اپنا ہاتھ رکھو اور تین مرتبہ ’’بسم اللہ‘‘ اور سات مرتبہ ’’اعوذبعزۃاللہ وقدرتہ من شرما أجد وأحاذر‘‘ (میں اس برائی سے جو میں پاتا ہوں اور جس سے ڈرتا ہوں اللہ تعالیٰ کی عزت اور اس کی قدرت کی پناہ میں آتا ہوں)پڑھو۔ (مسلم)
توثیق الحدیث :اخرجہ مسلم (۲۲۰۲)
۹۰۶۔ حضرت ابن عباس ؓ سے روایت ہے کہ نبیﷺ نے فرمایا: جو شخص کسی ایسے مریض کی عیادت کرے جس کی موت کا وقت ابھی نہ آیا ہو اور وہ اس کے پاس سات مرتبہ یہ دعا پڑھے ’’میں اللہ عظیم جو عرش عظیم کا رب ہے ، سے سوال کرتا ہوں کہو ہ تجھے شفا عطا فرمائے‘‘ تو اللہ تعالیٰ اسے اس مرض سے عافیت دے دے گا۔ (ابو داؤد، ترمذی) حدیث حسن ہے۔ امام حاکمؒ نے کہا یہ حدیث شرط بخاری پر صحیح ہے۔ 
توثیق الحدیث :حسن۔ اخرجہ ابو داؤد (۳۱۰۶)، و الترمذی (۲۰۸۳)، والحاکم (/۳۴۲۱)۔ 
اس حدیث کی سند کے تمام راوی ثقہ ہیں سوائے منہال بن عمرو کے صدوق ہے۔ 
۹۰۷۔ حضرت ابن عباس ؓ ہی سے روایت ہے کہ نبیﷺ ایک دیہاتی کی عیادت کے لئے تشریف لے گئے اور آپ کا معمول تھا کہ۔ آ پ جس کسی کی بھی عیادت کیلئے تشریف لے جاتے تو یہ دعا پڑھتے : کوئی بات نہیں اگر اللہ نے چاہا تو یہ بیماری گنا ہوں سے پاک کرنے والی ہے۔ (بخاری)
توثیق الحدیث :اخرجہ البخاری (/۶۲۴۶۔ فتح)۔ 
۹۰۸۔ حضرت ابو سعید خدری ؓ سے روایت ہے کہ حضرت جبرائیل ؑ نبیﷺ کے پاس آئے تو پوچھا اے محمد ! کیا آپ بیمار ہیں ؟ آپ نے فرمایا: ہاں ! تو انھوں نے یہ دعا پڑھی ’’اللہ تعالیٰ کے نام سے آپ پر دم کرتا ہوں ہر اس چیز سے جو تجھے نقصان پہنچائے ،ہر نفس کے شر اور حا سد کی آنکھ کے شر سے اللہ تعالیٰ آپ کو شفا عطا فرمائے اللہ تعالیٰ کے نام سے تجھے دم کرتا ہوں۔ (مسلم)
توثیق الحدیث :اخرجہ مسلم (۲۱۸۶)
۹۰۹۔ حضرت ابو سعید خدری ؓ اور حضرت ابوہریرہ ؓ سے روایت ہے وہ دونوں رسول اللہﷺ پر اس بات کی گواہی دیتے تھے کہ آپ نے فرمایا :جو شخص یہ کہے ’’اللہ کے سوا کوئی معبود نہیں اور اللہ سب سے بڑا ہے‘‘ تو اس کا رباس کی تصدیق فرماتا ہے اور کہتا ہے ’’میرے سوا کوئی معبود نہیں اور میں سب سے بڑا ہوں‘‘ اور جب وہ کہتا ہے ’’اللہ کے سوا کوئی معبود نہیں، وہ یکتا ہے ،اس کا کوئی شریک نہیں‘‘ تو اللہ تعالیٰ فرماتا ہے ’’میرے سوا کوئی معبود نہیں، میں یکتا ہوں، میرا کوئی شریک نہیں، اور جب وہ (بندہ) کہتا ہے ’’اللہ کے سوا کوئی معبود نہیں ،اسی کی بادشاہی ہے اور اسی کے لئے تعریف ہے‘‘ تو اللہ تعالیٰ فرماتا ہے ’’میرے سوا کوئی معبود نہیں میری ہی بادشاہی ہے اور میرے لئے ہی تعریف ہے‘‘ اور جب بندہ کہتا ہے ’’اللہ کے سوا کوئی معبود نہیں‘‘ گناہ سے پھر نا اور نیکی کرنا صرف اللہ کی توفیق سے ممکن ہے، تو اللہ تعالیٰ فرماتا ہے ’’میرے سوا کوئی معبود نہیں، گناہ سے پھیرنا اور نیکی کرنے کی توفیق دینا بھی صرف میرا ہی کام ہے آپ فرمایا کر تے تھے، جو شخص یہ کلمات اپنے مرض میں پڑھے پھر وہ فوت ہو جائے تو اسے جہنم کی آگ نہیں کھائے گی۔ (ترمذی۔ حدیث حسن ہے)
توثیق الحدیث :صحیح۔ اخرجہ التر مذی (۳۴۳۰)، و ابن ماجہ (۳۷۹۴)، و ابن حبان (۲۳۲۵)۔ 
۱۴۶۔ باب : مریض کے اہل خانہ سے مریض کی حالت پوچھنا مستحب ہے 
۹۱۰۔ حضرت ابن عباس ؓ سے روایت ہے کہ حضرت علی بن ابی طالب ؓ رسول اللہﷺ کے پاس اس بیماری میں باہر آئے جس میں آپ نے وفات پائی تو لوگوں نے پوچھا : اے ابوالحسن ! رسول اللہﷺ نے کیسے صبح کی؟ تو انھوں نے بتایا کہ الحمد للہ انھوں نے افاقے کی صورت میں صبح کی ہے۔ (بخاری)
توثیق الحدیث : اخرجہ البخاری (/۱۴۲۸۔ فتح)۔ 
۱۴۷۔ باب: جو شخص اپنی زندگی سے مایوس ہو جائے وہ کیا دعا پڑھے 
۹۱۱۔ حضرت عائشہ ؓ بیان کرتی ہیں کہ میں نے نبیﷺ کو فرماتے ہوئے سنا جب کہ آپ میرے ساتھ ٹیک لگائے ہوئے تھے :اے اللہ ! مجھے بخش دے مجھ پر رحم فرما اور مجھے رفیق اعلیٰ سے (اپنے ساتھ) ملا دے۔ (متفق علیہ)
توثیق الحدیث :اخرجہ البخاری (/۱۲۷۱۰۔ فتح)و مسلم (۲۴۴۴)۔ 
۹۱۲۔ حضرت عائشہ ؓ سے روایت ہے کہ میں نے رسول اللہﷺ کو موت (نزع) کے عالم میں دیکھا آپ کے پاس ایک پیالہ تھا جس میں پانی تھا، آپ پیالے میں اپنا ہاتھ ڈالتے پھر اپنے چہرۂ مبارک پر پانی ملتے، پھر یہ دعا پڑھتے : اے اللہ ! موت کی سختیوں اور بے ہو شیوں پر میری مدد فرما۔ (ترمذی)
توثیق الحدیث : ضعیف بھذاللفظ۔ اخرجہ الترمذی (۹۷۸)والنسائی فی ( (عمل الیوم واللیلۃ)) (۱۶۲۳)و ابن ماجہ (۱۰۹۳)و احمد (/۶۴۶و۷۰و۷۷و۱۵۱)و ابن سعد فی ( (الطبقات الکبری)) (/۲۵۸۲) والحکم (/۴۶۵۲)۔ 
اس حدیث کی سند ضعیف ہے اس لئے کہ اس میں ایک راوی موسیٰ بن سرجس مجہول الحال ہے۔ دوسری بات یہ ہے کہ یہ الفاظ صحیح بخاری کی ایک روایت کے الفاظ ہیں جو سیدہ عائشہ ؓ سے مروی ہے صحیح بخاری میں ہے کہ آپ یہ دعا پڑھ رہے تھے ( (لَا الہَ الااﷲُانَّ لِلْمَوْتِ سَکَرَاتُ))پس یہ حدیث مذکورہ بالا دو وجوہ سے ضعیف ہے۔ 
۱۴۸۔ باب: مریض کے اہل خانہ اور اس کے خد مت گاروں کو مریض کے ساتھ حسن سلوک سے پیش آنے اور اس کی طرف سے پیش آنے والی مشقتوں پر صبر کرنے اور اسی طرح جس شخص کی موت حد یا قصاص کے نافذ ہونے کی وجہ سے قریب ہو اس کے ساتھ بھی حسن سلوک کی وصیت کر نا مستحب ہے 
۹۱۳۔ حضرت عمران بن حصین ؓ سے روایت ہے کہ جہینہ قبیلے کی ایک عورت جو زنا کی وجہ سے حاملہ تھی، نبیﷺ کی خدمت میں آئی تو اس نے کہا : اے اللہ کے رسول ! میں (زنا سے) حد کو پہنچ گئی ہوں، پس آپ اسے مجھ پر نافذ فرمائیں۔ رسول اللہﷺ نے اس کے ولی (سر پرست) کو بلایا اور فرمایا: اس کے ساتھ حسن سلوک سے پیش آؤ اور جب یہ بچہ جنم دے لے تو اسے میرے پاس لے آنا پس اس نے ایسے ہی کیا۔ نبیﷺ نے اس کے بارے میں حکم فرمایا تو اس عورت پر اس کے کپڑے مضبوطی سے باندھ دیے گئے پھر آپ نے اس کے بارے میں فرمایا تو اسے سنگسار کر دیا گیا اور پھر آپ نے اس کی نماز جنازہ پڑھی۔ 	 (مسلم)
توثیق الحدیث اور ۔ کے لئے حدیث (۲۲) ملاحظہ فرمائیں۔ 
۱۴۹۔ باب:مریض کا یہ کہنا کہ مجھے تکلیف یا شدید تکلیف ہے، یا بخار ہے یا میرا سر گیا اور اس قسم کے کلمات کہنا جائز ہے، اس میں کوئی کراہت نہیں لیکن یہ تب ہے کہ اللہ تعالیٰ سے ناراضی اور جزع فزع کے اظہار کے طور پر نہ ہو۔ 
۹۱۴۔ حضرت ابن مسعود ؓ بیان کر تے ہیں کہ میں نبیﷺ کی خد مت میں حاضر ہو ا، آپ اس وقت بخار میں مبتلا تھے میں نے آپ کو ہاتھ لگا یا تو میں نے کہا آپ کو تو شدید بخار ہے ! آپ نے فرمایا: ہاں ! مجھے اتنا بخار ہوتا ہے جتنا تم میں سے دو آدمیوں کو ہو تا ہے۔ (متفق علیہ)
توثیق الحدیث :اخرجہ البخاری (/۱۱۰۱۰۔ فتح)و مسلم (۲۵۷۱)۔ 
۹۱۵۔ حضرت سعد بن ابی وقاص ؓ بیان کر تے ہیں کہ رسول اللہﷺ میری عیادت کیلئے تشریف لائے جبکہ مجھے شدید درد تھا میں نے عرض کیا مجھے جو تکلیف پہنچی ہے اسے آپ دیکھ ہی رہے ہیں اور میں مالدار آدمی ہو۔ں اور میری وارث صرف میری ایک بیٹی ہی ہے، پھر باقی حدیث بیان کی۔ (متفق علیہ)
توثیق الحدیث اور ۔ کے لئے نمبر (۶)ملا حظہ فرمائیں۔ 
۹۱۶۔ قاسم بن محمد بیان کر تے ہیں کہ حضرت عائشہ ؓ نے کہا : ہائے میرا سر ! نبیﷺ نے فرمایا: ’’بلکہ میں کہتا ہوں : ہائے میر اسر! (یعنی میرے سر کا درد)‘‘ ۔ اور پھر باقی حدیث بیان کی۔ (بخاری)
توثیق الحدیث : اخرجہ البخاری (/۱۲۳۱۰۔ فتح)۔ 
۱۵۰۔ باب: قریب الموت انسان کو ’’لَا الٰہَ۔ آ لا اللہ ُ ‘‘ کی تلقین کر نا 
۹۱۷۔ حضرت معاذ ؓ بیان کر تے ہیں رسول اللہﷺ نے فرمایا : ’’جس شخص کی آخر ی بات لا الہ الا اللہ۔ ہو گی وہ جنت میں جائے گا۔ ‘‘ (ابوداؤد، حاکم امام حاکم نے صحیح الاسناد کہا ہے)
توثیق الحدیث :صحیح بشواھد۔ اخرجہ ابو داؤد (۳۱۱۶)والحاکم (/۳۵۱۱)، و احمد (/۲۴۷۵)و ابن مندہ فی ( (التوحید)) (۱۸۷)والطبرانی فی ( (الکبیر)) (/۱۱۲۲۰)والمزی فی ( (تھذیب الکمال)) (/۷۴۱۳)۔ 
امام حاکم نے اسے صحیح الاسناد کہا ہے ، امام ذہبی نے اس کی مواقف کی ہے۔ اس کے سب راوی ثقہ ہیں سوائے صالح بن ابی غریب کے۔ امام ذہبی نے کہا کہ اس سے حیوہ بن شریح، لیث اور ابن لہینہ وغیرہ نے احادیث روایت کی ہیں۔ ابن حبان نے اسے ثقہ قرار دیا ہے۔ اور یہ راوی ان شا اﷲ حسن الحدیث ہے۔ ابن حبان ابوہریرہ ؓ کی حدیث اس کی شاہد بھی ہے اور یہ حدیث شواہد کی بنا پر صحیح ہے۔ (واﷲ اعلم) 
۹۱۸۔ حضرت ابو سعید خدری ؓ بیان کرتے ہیں کہ رسول اللہﷺ نے فرمایا: اپنے مردوں (فوت ہونے والوں)کو لا الہ الا اللہ کی تلقین کرو‘‘ ۔ 		 (مسلم)
توثیق الحدیث :اخرجہ مسلم (۹۱۶)۔ 
۱۵۱۔ باب:میت کی آنکھیں بند کرنے کے بعد کیا کہا جائے ؟
۹۱۹۔ حضرت ام سلمہؓ بیان کرتی ہیں کہ رسول اللہﷺ ابو سلمہ کے پاس آئے جب کہ (فوت ہونے کے بعد) ان کی آنکھیں کھلی ہوئی تھیں ،آپ نے انہیں بند کیا پھر فرمایا: جب روح قبض کی جاتی ہے (اور اسے آسمان کی طرف لے جایا جاتا ہے) تو آنکھیں اس کے پیچھے لگتی ہیں۔ (یہ سن کر)ان کے گھر کے افراد نے زور زور سے رونا شروع کر دیا۔ آپ نے فرمایا: تم اپنے لئے خیرو بھلائی ہی کی دعا کرو،اس لئے کہ تم جو کہتے ہو فرشتے اس پر امین کہتے ہیں۔ پھر فرمایا : ’’اے اللہ ! ابو سلمہ کو بخش دے، مہد یین میں اس کے درجات بلند فرما اور اس کے بعد اس کے پسماندگان میں اس کا جانشین بن جا، یارب العالمین! اسے اور ہمیں معاف فرما،اس کے لیے اس کی قبر کو فراخ کر دے اور اس کے لیے اس کی قبر کو منور فرما‘‘ ۔ 	 (مسلم)
توثیق الحدیث :اخرجہ مسلم (۹۲۰)
۱۵۲۔ باب: میت کے پاس کیا کہا جائے اور میت کے وارث کیا کہیں ؟
۹۲۰۔ حضرت ام سلمہ ؓ بیان کرتی ہیں کہ رسول اللہﷺ نے فرمایا: جب تم مریض یا میت کے پاس جاؤ تو خیرو بھلائی کی بات کہو،اس لیے کہ تم جو کچھ کہتے ہو فرشتے اس پر امین کہتے ہیں‘‘ ۔ حضرت ام سلمہ کہتی ہیں جب ابو سلمہؓ فوت ہو گئے تومیں نبیﷺ کی خدمت میں حاضر ہوئی تو عرض کیا: اے اللہ کے رسول!ابو سلمہ فوت ہو گئے ہیں۔ آپ نے فرمایا: ’’تم یہ کہو اے اللہ! مجھے بخش دے اور اسے بھی بخش دے اور مجھے اس سے بہتر عوض عطا فرما‘‘ ۔ پس میں نے یہ دعا پڑھی تو اللہ نے مجھے حضرت ابو سلمہ سے بہتر حضرت محمدﷺ عوض میں عطا فرمائے۔ (امام مسلم نے اس طرح۔  ’’جب تم مریض یا میت کے پا س جاؤ‘‘ شک کے ساتھ روایت کیا ہے جبکہ ابوداؤد نے شک کے بغیر صرف لفظ ’’میت‘‘ کے ساتھ روایت کیا ہے۔ 
توثیق الحدیث :اخرجہ مسلم (۹۱۹)و ھو عند أبی داود (۳۱۱۵)۔ 
۹۲۱۔ حضرت ام سلمہ ؓ ہی بیان کر تی ہیں، میں نے رسول اللہﷺ کو فرماتے ہوئے سنا : ’’کسی بندے کو جب کوئی مصیبت پہنچے اور وہ یہ دعا پڑھے ہم یقیناً اللہ تعالیٰ ہی کے ہیں اور ہم یقیناً اسی کی طرف لوٹنے والے ہیں۔ اے اللہ !مجھے میری مصیبت میں اجر عطا فرما اور اس کی جگہ مجھے بہترین جانشین عطا فرما‘‘ تو اللہ تعالیٰ اس کی مصیبت میں اسے اجر عطا فرماتا ہے اور اسے اس کے عوض بہترین جانشین عطا فرماتا ہے۔ ‘‘ حضرت ام سلمہ ؓ بیان کرتی ہیں کہ جب حضرت ابو سلمہؓ فوت ہو گئے تو میں نے اسی طرح دعا کی جس طرح رسول اللہﷺ نے مجھے حکم فرمایا تھا۔ پس اللہ تعالیٰ نے مجھے ان سے بہتر جا نشین رسول اللہﷺ عطا فر ما دے۔ 		 (مسلم)
توثیق الحدیث :اخرجہ مسلم (۹۱۸) (۴) 
۹۲۲۔ حضرت ابوموسیٰؓ سے روایت ہے کہ رسول اللہﷺ نے فرمایا : جب شخص کا کوئی بچہ فوت ہو جاتا ہے تو اللہ تعالیٰ فرشتوں سے فرماتا ہے :تم نے میرے بندے کے بچے کی روح قبض کر لی؟فرشتے کہتے ہیں : ہاں !پھر اللہ تعالیٰ فرما تا ہے : تم نے اس کے دل کا پھل (ٹکڑا)لے لیا؟وہ کہتے ہیں :جی ہاں !پھر اللہ تعالیٰ پوچھتا ہے : میرے بندے نے پھر کیا کہا؟ فرشتے جواب دیتے ہیں۔ اس نے تیری حمد بیان کی اور آنا للہ وانا الیہ راجعون پڑھا۔ پس اللہ فر ماتا ہے : میرے بندے کے لیے جنت میں ایک گھر بناؤ اور اس کا نام ’’بیت الحمد‘‘ رکھو۔ (ترمذی۔ حدیث حسن ہے)
توثیق الحدیث :حسن لغیرہ۔ اخرجہ الترمذی (۱۰۲۱)،و احمد (/۴۱۵۴)،و ابن حبان (۲۹۴۸)۔ 
اس کی سند ابو سنان عیسیٰ بن سنان کی وجہ سے ضعیف ہے ،یہ راوی لین الحدیث ہے ،جبکہ باقی راوی ثقہ ہیں۔ لیکن اس کی ایک سند اور ہے جسے امام ثقفی نے ’’الثقفیات (//۲۱۵۳)‘‘ میں نقل کیا ہے ،اس کے سب راوی ثقہ ہیں سوائے حارث کے ،اسے امام دار قطنی نے ضعیف قرار دیا۔ بہر حال یہ حدیث بالجملہ حسن درجے کی ہے۔ (ان شا اللہ)
۹۲۳۔ حضرت ابو ہریرہ ؓ سے روایت ہے کہ رسول اللہ ؐ نے فرمایا : اللہ تعالیٰ فرماتا ہے میرے مومن بندے کے لیے جب میں اس دنیا کی پسندیدہ اور محبوب ترین چیز چھین لوں پھر وہ اس پر ثواب کی نیت اور امید رکھے (یعنی صبر کرے) میرے پاس جنت کے سوا کوئی اور بدلہ نہیں۔ ‘‘ 	 (بخاری)
توثیق الحدیث : اخرجہ البخاری (/۲۴۱۱۱۔ ۲۴۲۔ فتح)۔ 
۹۲۴۔ حضرت اسامہ بن زید ؓ بیان کر تے ہیں کہ نبیﷺ کی ایک بیٹی نے آپ کو بلانے کے لیے پیغام بھیجا اور آپ کو بتا یا کہ اس کا بچہ یا بیٹا موت کی آغوش میں ہے۔ آپ نے قاصد سے فر ما یا: اس کے پاس جاؤ اور سے بتاؤ کہ اللہ تعالیٰ ہی کے لیے ہے جو اس نے لیا اور اسی کا ہے جو اس نے دیا اور ہر چیز اس کے پاس ایک وقت مقرر کے ساتھ ہے۔ اسے حکم دے کہ صبر کرے اور اللہ تعالیٰ سے ثواب کی امید رکھے۔ ‘‘ اور باقی حدیث بیان کی۔ (متفق علیہ)
توثیق الحدیث اور ۔ کے لیے حدیث نمبر (۲۹)ملاحظہ فرمائیں۔ 
۱۵۳۔ باب: میت پر بین اور نوحہ کے بغیر رونا جائز ہے 
جہاں تک نوحے کا تعلق ہے تو یہ حرام ہے ،کتاب النھی میں اس کے بارے میں ایک باب آئے گا (ان شا اللہ) اور (چیخ پکار سے) رونے کی ممانعت کے بارے میں بھی بہت سی احادیث آئی ہیں۔ اور یہ جو حدیث ہے کہ میت کو اس کے گھر والوں کے رونے کی وجہ سے عذاب دیا جاتا ہے ،اس کی تاویل کی گئی ہے کہ یہ ان لوگوں پر محمول کی گئی ہے جو اس کی وصیت کر جائیں اور جس رونے سے منع کیا گیا ہے وہ ایسا رونا ہے جس میں بین ہو یا نوحہ ہو۔ بین اور نوحے کے بغیر رونے کے جواز پر بکثرت احادیث ہیں جن میں سے چند حسب ذیل ہیں۔ 
۹۲۵۔ حضرت ابن عمر ؓ سے روایت ہے کہ رسول اللہﷺ نے حضرت سعد بن عبادہ ؓ کی عیادت کی اور حضرت عبدالرحمن بن عوف، حضرت سعد بن ابی وقاص اور حضرت عبد اللہ بن مسعودؓ بھی آپ کے ساتھ تھے پس (وہاں پہنچ کر) رسول اللہﷺ رو پڑے ، جب لوگوں نے رسول اللہﷺ کو روتے ہوئے دیکھا تو وہ بھی پڑے۔ آپ ؐ نے فرمایا: کیا تم سنتے نہیں ؟یقیناً اللہ تعالیٰ آنکھ کے آنسو اور دل کے غم پر عذاب نہیں دے گا لیکن اس (زبان) کی وجہ سے عذاب دے گا یا رحم کر گا، آپ نے اپنی زبان کی طرف اشارہ فرمایا۔ 		 (متفق علیہ)
توثیق الحدیث :اخرجہ البخاری (/۱۷۵۳۔ فتح)،و مسلم (۹۲۴)۔ 
۹۲۶۔ حضرت اسامہ بن زید ؓ سے روایت ہے کہ رسول اللہﷺ کے نواسے کو اٹھا کر آپ کی طرف لایا گیا وہ موت کی آغوش میں تھا (کہ اسے دیکھ کر) رسول اللہﷺ کی آنکھوں سے آنسو جاری ہو گئے ۔ حضرت سعد ؓ نے آپ سے کہا : اے اللہ کے رسول ! یہ کیا ہے ؟آپ نے فرمایا : ’’یہ تو رحمت ہے جسے اللہ تعالیٰ نے اپنے بندوں کے دلوں میں رکھا ہے اور اللہ تعالیٰ اپنے رحم دل بندوں ہی پر رحم فرماتا ہے۔ (متفق علیہ)
توثیق الحدیث اور ۔ کے لئے حدیث نمبر ۲۹ملاحظہ فرمائیں۔ 
۹۲۷۔ حضرت انس ؓ سے روایت ہے کہ رسول اللہﷺ اپنے بیٹے حضرت ابراہیمؓ کے پاس آئے اور وہ اس وقت جان کنی کے عالم میں تھے ،پس رسول اللہﷺ کی آنکھوں سے آنسو رواں ہو پڑے۔ 
حضرت عبدالرحمن بن عوف ؓ نے آپ سے کہا: اے اللہ کے رسول ! آپ روتے ہیں ؟ آپ نے فرمایا: اے ابن عوف! یہ تو رحمت ہے‘‘ اور آپ دوبارہ رو پڑے اور فرمایا: بلا شبہ آنکھیں آنسو بہاتی ہیں اور دل غمگین ہے لیکن ہم وہی بات کریں گے جو ہمارے رب کو راضی کر دے اور اے ابراہیم !ہم تیری جدائی پر یقیناً غمگین ہیں‘‘ ۔ (بخاری اور مسلم نے بھی اس کا بعض حصہ روایت کیا ہے)
توثیق الحدیث :اخرجہ البخاری (/۱۷۲۳۔ ۱۷۳)،و مسلم (۲۳۱۵)۔ 
۱۵۴۔ باب : میت میں کوئی عیب نظر آئے تو اسے بیان نہیں کرنا چاہیے 
۹۲۸۔ حضرت ابو رافع اسلم، رسول اللہﷺ کے آزاد کردہ غلام سے روایت ہے کہ رسول اللہﷺ نے فرمایا: جس شخص نے کسی میت کو غسل دیا اور اس کے عیب چھپائے تو اللہ تعالیٰ اسے چالیس مرتبہ معاف فرمائے گا‘‘ ۔ 	 (حاکم اسے امام حاکم نے شرط مسلم پر صحیح کہا ہے)
توثیق الحدیث :صحیح۔ اخرجہ الحاکم (/۳۵۴۱و ۳۶۲) والبیھقی (/۳۹۵۳)اسے امام حاکم ؒ نے صحیح کہا ہے اور امام ذہبی ؒ نے ان موافقت کی ہے۔ 
۱۵۵۔ باب:میت کی نماز جنازہ پڑھنے اس کے ساتھ چلنے، اس کی تدفین میں شریک ہونے کا بیان اور جنازوں کے ساتھ عورتوں کے چلنے کی کراہت 
جنازے کے ساتھ چلنے کی فضیلت پہلے بیان ہو چکی اب کچھ مزید احادیث درج ذیل ہیں :
۹۲۹۔ حضرت ابو ہریرہ ؓ بیان کر تے ہیں کہ رسول اللہﷺ نے فرمایا: جو شخص جنازے میں شریک ہو حتیٰ کہ اس کی نماز جنازہ پڑھی گئی تو اس کیلئے ایک قیراط ثواب ہے اور جو شخص اس کی تدفین تک شریک رہے تو اس کے لیے دو قیراط ثواب ہے‘‘ ۔ پوچھا گیا : دو قیراط سے کیا مراد ہے ؟ فرمایا: دو بڑے پہاڑوں کی مانند‘‘ ۔ (متفق علیہ)
توثیق الحدیث :اخرجہ البخاری (/۱۹۶۳۔ فتح)،و مسلم (۹۴۵)۔ 
۹۳۰۔ حضرت ابوہریرہ ؓ سے روایت ہے کہ رسول اللہﷺ نے فرمایا: جو شخص ایمان و احتساب (ثواب کی نیت) سے کسی مسلمان کے جنازے میں شریک ہو اور اس کی نماز جنازہ پڑھنے اور اس کے دفن ہونے سے فارغ ہونے تک اس کے ساتھ رہے تو دو قیراط ثواب کے ساتھ واپس لوٹتا ہے اور ہر قیراط احد پہاڑ کی مانند ہے اور اگر کوئی شخص اس کی نماز جنازہ پڑھے اور اس کی تدفین سے پہلے ہی واپس۔ آ جائے تو تو وہ ایک قیراط ثواب کے ساتھ واپس آتا ہے۔ ‘‘ 	 (بخاری)
توثیق الحدیث : اخرجہ البخاری (/۱۰۸۱۔ فتح)
۹۳۱۔ حضرت ام عطیہ ؓ بیان کرتی ہیں کہ ہمیں جنازوں کے ساتھ جانے سے منع کیا گیا ہے لیکن ہم پر سختی نہیں کی گئی۔ 		 (متفق علیہ) اس کا معنی ہے کہ عورتوں کو جنازے کے ساتھ شریک ہونے سے منع تو کیا گیا ہے لیکن دیگر محرمات کی طرح سختی نہیں کی گئی۔ 
توثیق الحدیث : اخرجہ البخاری (/۱۴۴۳۔ فتح)،و مسلم (۹۳۸)۔ 
۱۵۶۔ باب: نماز جنازہ میں نمازیوں کی کثیر تعداد ہونا اور تین یا اس سے زیادہ صفیں بنانا مستحب ہے 
۹۳۲۔ حضرت عائشہ ؓ بیان کرتی ہیں رسول اللہﷺ نے فرمایا: جس میت کی نماز جنازہ میں سو مسلمان آدمی شریک ہوں اور وہ سب اسے کے حق میں سفارش کریں تو اس کے بارے میں ان کی سفارش قبول ہو تی ہے۔ (مسلم)
توثیق الحدیث : اخرجہ مسلم (۹۴۷)۔ 
۹۳۳۔ حضرت ابن عباس ؓ بیان کر تے ہیں کہ میں نے رسول اللہﷺ کو فرماتے ہوئے سنا : ’’جو کوئی مسلمان آدمی فوت ہو جائے اور چالیس ایسے آدمی جو اللہ تعالیٰ کے ساتھ کسی کو بھی شریک نہ ٹھہراتے ہوں ، اس کی نماز جنازہ پڑھیں تو اللہ تعالیٰ اس کے حق میں ان کی سفارش قبول فرماتا ہے۔ ‘‘ (مسلم) 
توثیق الحدیث : اخرجہ مسلم (۹۴۸)
۹۳۴۔ حضرت مرثد بن عبد اللہ یزنی بیان کرتے ہیں کہ حضرت مالک بن ہبیر ہ ؓ جب نماز جنازہ پڑھتے اور وہ سمجھتے کہ لوگ کم ہیں تو پھر وہ انہیں تین حصوں (صفوں میں تقسیم کر دیتے ،پھر فرماتے رسول اللہﷺ نے فرمایا: ’’جس شخص پر تین صفیں۔ نماز جنازہ پڑھیں تو اس نے جنت واجب کر لی‘‘ ۔ 	 (ابو داؤد ، ترمذی۔ حدیث حسن ہے)
توثیق الحدیث :حسن لغیرہ۔ اخرجہ ابوداؤد (۳۱۶۶)،والتر مذی (۱۰۶۸)و ابن ماجہ (۱۴۹۰)و احمد (/۷۹۴) والحاکم (/۳۶۲۱)،والبیھقی (/۳۰۴)۔ 
۱۵۷۔ باب: نماز جنازہ میں کیا پڑھنا چاہئے ؟
نماز جنازہ میں چار تکبیریں کہے ، پہلی تکبیر کے بعد أعوذ باللہ پڑھے اور سورۂ فاتحہ (اور ساتھ کوئی اور سورت) پڑھے پھر دوسری تکبیر کہے اور نبی کریمﷺ پر درود پڑھے اللھم صل علی محمد و علی آل محمد‘‘ اور افضل یہی ہے کہ ’’کما صلیت علی ابراہیم‘‘ تک پورا پڑھے اور عوام اکثریت طرح سورۂ احزاب کی آیت (۵۶) ( (ان اللہ و ملا ئکۃ یصلون علی النبی)) کی یہ تلاوت پر اکتفا نہ کرے اس طرح نماز درست نہیں ہو گی۔ (کیونکہ یہ سنت کے خلاف ہے)۔ پھر تیسری تکبیر کہہ کر میت اور مسلمانوں کیلئے دہ دعائیں پڑھے جو ہم ان شا اللہ آئندہ احادیث میں بیان کریں گے پھر چوتھی تکبیر کہے اور دعا کرے اور سب سے احسن دعا یہ ہے : ( (اللّٰھُمَّ۔  لَا تَحْرِ مُنَا أَجْرَہُ وَلَا تَقْتِنَّا بَعْدَہُ وَاغْفِرْلَنَا وَلَہُ))۔ 
اور پسندیدہ بات تو یہ ہے کہ چوتھی تکبیر کے بعد بھی لمبی دعا کرے ، لوگوں کے معمول کے خلاف (یعنی فورا سلام نہ پھیر دے)جیسا کہ ابن ابی اوفی کی حدیث سے ثابت ہے اور ہم اسے ان شا اللہ ذکر کریں گے ۔  تیسری تکبیر کے بعد جو دعائیں منقول ہیں ان میں سے بعض حسب ذیل ہیں۔ 
۹۳۵۔ حضرت ابو عبدالرحمن عوف بن مالک ؓ بیان کر تے ہیں کہ رسول اللہﷺ نے ایک نماز جنازہ پڑھائی تو میں نے آپ کی وہ دعا یاد کر لی، آپ فرماتے تھے :اے اللہ !اسے بخش دے، اس پر رحم فرما، اس کو عافیت میں رکھ اور اس سے درگزر فرما، اس کی مہمان نوازی اچھی کر اس کی قبر فراخ کر دے، اس کو پانی، برف اور اولوں کے ساتھ دھو دے اور اسے گناہوں سے اس طرح صاف کر دے جیسے تو نے سفید کپڑا میل سے صاف کر دیا، اس کو اس کے دنیاوی گھر سے بہتر گھر، اس کے گھر والوں سے بہتر گھر والے اور اس کی بیوی سے بہتر بیوی عطا فرما اور اسے جنت میں داخل فرما اور اسے عذاب قبر اور عذاب جہنم سے بچا۔ (حدیث کے راوی حضرت عوف بن مالک ؓ بیان کر تے ہیں کہ رسول اللہﷺ نے اس انداز سے دعا مانگی) حتیٰ کہ میں نے تمنا کی کہ یہ میت میں ہو تا۔ 	 (مسلم)
توثیق الحدیث : اخرجہ مسلم (۹۶۳)
۹۳۲۔ حضرت ابو ہریرہ ؓ حضرت ابو قتادہ ؓ اور ابو ابراہیم اشہلی اپنے والد سے ،جو صحابی ہیں ، روایت کر تے ہیں کہ نبیﷺ نے ایک نماز جنازہ پڑھی تو اس میں یہ دعا فرمائی : اے اللہ! ہمارے زندہ اور مردہ کو، ہمارے چھوٹے اور بڑوں کو ہمارے مردوں اور عورتوں کو، ہمارے حاضر اور غائب سبکو بخش دے۔ اے اللہ !ہم میں سے جس کو تو زندہ رکھے اسے اسلام پر زندہ رکھ اور ہم میں سے جس کو تو فوت کر دے اسے ایمان پر فوت کر۔ اے اللہ !ہمیں اس کے اجر سے محروم نہ کرنا اور ہمیں اس کے بعد کسی فتنے اور آزمائش سے دو چار نہ کرنا۔ (ترمذی) امام ترمذی نے اسے ابو ہریرہ ؓ اور اشہلی کی روایت سے بیان کیا اور امام ابوداؤد نے حضرت ابوہریرہ ؓ اور حضرت ابو قتادہ ؓ کی روایت سے بیان کیا۔ امام حاکم بیان کر تے ہیں کہ حضرت ابوہریرہ ؓ کی حدیث بخاری اور مسلم کی شرط پر صحیح ہے۔ امام تر مذی نے بیان کیا کہ 
امام بخاری نے فرمایا اس حدیث کی روایات میں اشہلی کی روایت سب سے زیادہ صحیح ہے۔ امام بخاری ؒ نے مزید فرمایا کہ اس باب میں سب سے زیادہ صحیح حضرت عوف بن مالک ؓ کی حدیث ہے۔ 
توثیق الحدیث : صحیح۔ اخرجہ ابو داؤد (۳۲۰۱)و الترمذی (۱۰۲۴)، والنسائی فی ( (عمل الیومو اللیۃ)) (۱۰۸۰)،و ابن ماجہ (۱۴۹۸)،و احمد (/۳۶۸۲) والحاکم (/۳۵۸۱) والبیھقی (/۴۱۴)۔ 
۹۳۷۔ حضرت ابو ہریرہ ؓ بیان کر تے ہیں کہ میں نے رسول اللہﷺ کو فرماتے ہوئے سنا : جب تم میت پر نماز پڑھو تو اس کے لیے خلوص کے ساتھ دعا کرو۔ (ابو داؤد)
توثیق الحدیث : حسن۔ اخرجہ ابو داؤد (۳۱۹۹)و ابن ماجہ (۱۴۹۷)و ابن حبان (۳۰۷۶) والبیھقی (/۴۰۴)۔ 
۹۳۸۔ حضرت ابو ہریرہؓ ہی سے روایت ہے کہ نبیﷺ نے نماز جنازہ میں یہ دعا پڑھی : اے اللہ! تو ہی اس کا رب ہے ، تو نے ہی اے پیدا فرمایا، تو نے ہی اے اسلام کی ہدایت فرمائی، تو نے ہی اس کی روح قبض کی اور تواس کے ظاہرو باطن کو خوب اچھی طرح جانتا ہے ،ہم تیرے پاس اس کے سفارشی بن کر آئے ہیں پس تو اسے بخش دے۔ 	 (ابوداؤد)
توثیق الحدیث : حسن لغیرہ۔ اخرجہ ابوداؤد (۳۲۰۰)والنسائی فی ( (عمل الیومو اللیلۃ)) (۱۰۷۸)و احمد (/۲۵۶۲و ۳۴۵و۳۶۳و۴۵۹) والبیھقی (/۴۲۴)۔ 
اس حدیث کی سند ضعیف ہے کیو نکہ علی بن شماخ مقبول راوی ہے ، متابعت کے وقت او رطبرانی ’’الدعا ء (۱۱۷۸،۱۱۸۰)‘‘ میں اس کا تابع موجود ہے جس کی وجہ سے یہ حدیث حسن لغیرہ ہے۔ 
۹۳۹۔ حضرتو اثلہ بن اسقع ؓ بیان کرتے ہیں کہ رسول اللہﷺ نے ایک مسلمان آدمی کی نماز جنازہ پڑھائی، پس میں نے آپ کو فرماتے ہوئے سنا:اے اللہ ! فلاں بن فلاں تیرے عہدو امان اور تیری حفاظت کی پناہ میں ہے پس تو اسے قبر کے فتنے اور جہنم کے عذاب سے بچا ،تو وعدے کو پورا کرنے والا اور تعریف کے لائق ہے ،اے اللہ! اسے بخش دے اس پر رحم فرما، بے شک تو بخشنے والا نہایت مہربان ہے۔ 	 (ابوداؤد)
توثیق الحدیث :صحیح۔ اخرجہ ابوداؤد (۳۲۰۲)و ابن ماجہ (۱۴۹۹)و احمد (/۴۹۱۳)و ابن حبان (۳۰۷۴)۔ 
اس حدیث کی سند صحیح ہے ، اس کے سب راوی ثقہ ہیں اور ولید بن مسلم نے حدثنا کی وضاحت کی ہے۔ 
۹۴۰۔ حضرت عبداللہ بن ابی اوفی ؓ سے روایت ہے کہ انھوں نے اپنی بیٹی کے جنازے پر چار تکبیریں کہیں۔ چوتھی تکبیر کے بعد وہ دو تکبیروں کے درمیانی وقفے کے برابر کھڑے رہے اور اس میں بیٹی کے لیے مغفرت طلب کر تے رہے اور دعا کر تے رہے پھر انھوں نے بتا یا کہ رسول اللہﷺ بھی اسی طرح کیا کرتے تھے۔ 
ایک اور روایت میں ہے کہ انھوں نے چار تکبیریں کہیں پھر تھوڑ ی دیر ٹھہرے رہے ،حتیٰ کہ میں نے خیال کیا کہ وہ ابھی پانچویں تکبیر کہیں گے پھر انھوں نے اپنے دائیں اور بائیں سلام پھیرا، جب وہ فارغ ہوئے تو ہم نے انہیں کہا یہ کیا طریقہ ہے ؟ انھوں نے کہا میں نے رسول اللہﷺ کو جو کرتے ہوئے دیکھا ہے اس سے زیادہ تمہارے سامنے نہیں کروں گا یا یہ فرمایا: رسول اللہﷺ نے ایسے ہی کیا۔ 	 (حاکم حدیث صحیح ہے)
توثیق الحدیث : صحیح۔ اخرجہ ابن ماجہ (۱۵۰۳)و احمد (/۳۸۳۴) والحاکم (/۳۶۰۱)۔ 
امام حاکم نے اسے صحیح کہا ہے جبکہ امام ذہبی نے تعاقب کرتے ہوئے کہا کہ ابراہیم بن مسلم الہجری کو محدثین نے ضعیف کہا ہے۔ اس راوی کو حافظ ابن حجر نے ’’تقریب‘‘ میں لین الحدیث ‘‘ کہا ہے ، لیکن امام بیہقی نے سنن بیہقی (۴!۳۵،۳۶) میں صحیح سند کے ساتھ ابو یعفور عن عبد اللہ بن ابی اوفی کی سند سے روایت کیا ہے ، پس اس دوسرے طریق سے یہ حدیث صحیح ہے۔ 
۱۵۸۔ باب: جنازے کو جلدی لے جانے کا حکم
۹۴۱۔ حضرت ابو ہریرہ ؓ سے روایت ہے کہ نبیﷺ نے فرمایا : جنازہ لے جانے میں جلدی کرو اگر تو وہ نیک ہے تو پھر وہ ایک بھلائی ہے جس کی طرف تم اسے آگے بڑھاؤ گے اور اگر وہ اس کے برعکس (برا) ہے تو پھر وہ شر ہے جسے تم اپنی گردنوں سے اتار رہے ہو۔ (متفق علیہ) اور مسلم کی ایک اور روایت میں ہے : ’’پس وہ تو خیرو بھلائی ہے جس پر تم اسے پیش کرو گے۔ ‘‘ 
توثیق الحدیث : اخرجہ البخاری (/۱۸۲۳۔ فتح)و مسلم (۸۴۴)۔ 
۹۴۲۔ حضرت ابو سعید خدریؓ بیان کرتے ہیں کہ نبیﷺ فرمایا کرتے تھے :جب جنازہ (تیار کر کے)رکھا جاتا ہے اور لوگ اسے اپنے کندھوں پر اٹھا لیتے ہیں ،پس اگر وہ نیک ہو تا ہے تو وہ کہتا ہے : مجھے آگے بڑھاؤ اور اگر وہ صالح نہیں ہوتا تو وہ اپنے گھر والوں سے کہتا ہے ہائے ہلاکتو افسوس ! تم اسے (میری میت کو) کہاں لیکر جا رہے ہو؟ انسان کے سوا ہر چیز اس کی آواز سنتی ہے اور اگر انسان اسے سن لے تو وہ بے ہو ش ہو جائے۔ (بخاری)
توثیق الحدیث۔ کے لئے حدیث (۴۴۴) ملاحظہ فرمائیں۔ 
۱۵۹۔ باب :میت کے قرض کی ادائیگی اور اس کی تجہیزو تکفین میں جلدی کرنی چاہیے البتہ اچانک فوت ہونے کی صورت میں تو قف کرنا چاہیے تا کہ اس کی موت کا یقین ہو جائے 
۹۴۳۔ حضرت ابو ہریرہ ؓ سے روایت ہے کہ نبیﷺ نے فرمایا: مومن کی جان (روح) اس کے قرض کی وجہ سے معلق رہتی ہے حتیٰ کہ وہ اس کی طرف سے ادا کر دیا جائے۔ (ترمذی۔ حدیث حسن ہے)
توثیق الحدیث :اخرجہ الترمذی (۱۰۷۸، ۱۰۷۹)،و احمد (۲!۴۴۰، ۴۷۵، ۵۰۸)باسناد حسن۔ 
۹۴۴۔ حضرت حصین بن وحوحؓ سے روایت ہے کہ حضرت طلحہ بن براؓ بیمار ہو گئے تو نبیﷺ ان کی عیادت کے لیے تشریف لائے ، آپ نے فرمایا: ’’میرا خیال ہے کہ طلحہ میں موت کے اثار پیدا ہو گئے ہیں (ان کی موت کا وقت قریب ہے) جب یہ فوت ہو جائیں تو مجھے ان کے بارے میں اطلاع دینا اور ان کو دفنانے میں جلدی کرنا، اس لیے کہ کسی مسلمان کی لاش کو اس کے گھر والوں کے پاس روکے رکھنا منا سب نہیں۔ ‘‘ (ابو داؤد) 
توثیق الحدیث : ضعیف۔ اخرجہ ابوداؤد (۳۱۵۹) والبیھقی (/۳۸۶۳۔ ۳۸۷)۔ 
۱۶۰۔ باب: قبر کے پاس وعظو نصیحت کرنا 
۹۴۵۔ حضرت علی ؓ بیان کرتے ہیں کہ ہم ایک جنازے کے ساتھ بقیع الغرقد (قبرستان) میں تھے ،پس رسول اللہﷺ ہمارے پاس تشریف لائے اور بیٹھ گئے ، ہم بھی آپ کے ارد گرد بیٹھ گئے ،آپ کے پاس ایک چھڑ ی تھی، آپ نے سر جھکا لیا اور چھڑ ی سے زمین کو کریدنا شروع کر دیا۔ پھر فرمایا: تم میں سے ہر شخص کا جہنمی اور جنتی ٹھکانا لکھ دیا گیا ہے، صحابہ نے عرض کیا :اے رسولﷺ !کیا ہم اپنے لکھے ہوئے پر تو کل اور بھروسا نہ کر لیں ؟ آپ نے فرمایا: عمل کرتے رہو، پس ہر شخص کو اسی عمل کی توفیق ہو گی جس کیلئے وہ پیدا کیا گیا ہے۔ اور باقی حدیث بیان کی۔ (متفق علیہ)
توثیق الحدیث :اخرجہ البخاری (/۵۲۱۱۳۔ فتح)و مسلم (۲۶۴۷)۔ 
۱۶۱۔ باب: میت کو دفنا نے کے بعد اس کے لیے دعا کرنا اور کچھ دیر کے لیے اس کی قبر کے پاس اس کے لیے دعاو استغفار اور قرات کرنے کے لئے بیٹھنا 
۹۴۶۔ حضرت ابو عمر و۔ بعض کے نزدیک ابو عبد اللہ اور بعض کے نزدیک ابو لیلیٰ۔ عثمان بن عفان ؓ بیان کرتے ہیں کہ جب نبیﷺ میت کو دفن کرنے سے فارغ ہو جاتے تو آپ قبر پر ٹھہرتے اور فرماتے، اپنے بھائی کے لئے مغفرت طلب کرو اور اس کے لیے (کلمہ توحید پر) ثابت رہنے کی دعا کرو،اس لیے کہ اب اس سے سوال کیا جا رہا ہے۔ (ابو داؤد)
توثیق الحدیث : صحیح۔ اخرجہ ابوداؤد (۳۲۲۱)والحاکم (/۳۷۰۱)والبیھقی (/۵۶۴) وصححہ الحاکمو وافقہ الذھبی۔ 
۹۴۷۔ حضرت عمرو بن عاص ؓ سے مروی ہے کہ انھوں نے (وفات کے وقت وصیتاً) فرمایا:جب تم مجھے دفن کر دو تو میری قبر کے گرد اتنی دیر ٹھہر نا جتنی دیر میں ایک اونٹ ذبح کر کے اس کا گوشت تقسیم کیا جاتا ہے تاکہ میں تم سے انس حاصل کروں اور میں جان لوں کہ میں اپنے رب کے بھیجے ہوئے فرشتوں کو کیا جواب دیتا ہوں۔ (مسلم) اور یہ روایت (حدیث نمبر ۷۱۱کے تحت)پہلے تفصیل سے گزر چکی ہے۔ امام شافعیؒ نے فرمایا: یہ مستحب ہے کہ اس کے پاس قرآن کا کچھ حصہ پڑھا جائے اور اگر وہ اس کے پاس مکمل قرآن مجید پڑھیں تو بہتر ہے۔ 
۱۶۲۔ باب: میت کی طرف سے صدقہ کرنا اور اس کے لیے دعا کرنا 
اللہ تعالیٰ نے فرمایا: اور وہ جوان کے بعد آئے ،وہ کہتے ہیں : اے ہمارے رب! ہمیں بخش دے اور ہمارے ان بھائیوں کو جو ہم سے پہلے ایمان لائے۔ (سورۃ : الحشر۔ :۱۰)
۹۴۸۔ حضرت عائشہ ؓ سے روایت ہے کہ ایک آدمی نے نبیﷺ سے درخواست کی کہ میری والدہ اچانک وفات پا گئی ہیں اور میرا خیال ہے کہ اگر وہ بات کرتیں تو صدقہ کرتیں۔ اب اگر میں ان کی طرف سے صدقہ کروں تو کیا انہیں اجر ملے گا؟ آپ نے فرمایا: ہاں ! (متفق علیہ)
توثیق الحدیث :اخرجہ البخاری (/۲۵۴۳۔ فتح)و مسلم (۱۰۰۴)۔ 
۹۴۹۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جب انسان فوت ہو جاتا ہے تو تین چیزوں کے سوا اس کے اعمال کا سلسلہ منقطع ہو جا تا ہے : (۱) صدقہ جاریہ (۲)یا وہ علم جس سے فائدہ اٹھا یا جا رہا ہو (۳) یا نیک اولاد جو اس کے لئے دعا کرے۔ (مسلم)
توثیق الحدیث :اخرجہ مسلم (۱۶۳۱)۔ 
۱۶۳۔ باب:میت کی لوگوں کی طرف سے تعریف 
۹۵۰۔ حضرت انس ؓ بیان کر تے ہیں کہ کچھ لوگ ایک جنازے کے پاس سے گزرے تو انھوں نے اس کی تعریف کی، پس نبیﷺ نے فرمایا: واجب ہو گئی۔ پھر ایک اور جنازہ گزرا تو انھوں نے اس کی برائی بیان کی تو نبیﷺ نے فرمایا: واجب ہو گئی۔ حضرت عمر بن خطاب ؓ نے عرض کیا : کیا واجب ہو گئی ؟ آپ نے فرمایا: یہ جو پہلا جنازہ ہے اس کی تم نے تعریف کی تو اس کے لیے جنت واجب ہو گئی اور یہ جو دوسرا جنازہ ہے ،تم نے اس کی برائی بیان کی تو اس کے لیے جہنم واجب ہو گئی،تم زمین پر اللہ کے گواہ ہو۔ 	 (متفق علیہ)
توثیق الحدیث :اخرجہ البخاری (/۲۸۸۳۔ فتح)و مسلم (۹۴۹)۔ 
۹۵۱۔ حضرت ابو اسود بیان کر تے ہیں کہ میں مدینے آیا تو میں حضرت عمر بن خطاب ؓ کے پاس بیٹھ گیا لوگوں کے پاس سے ایک جنازہ گزرا تو لوگوں کی طرف سے اس کی اچھی تعریف کی گئی، حضرت عمر ؓ نے فرمایا: واجب ہو گئی۔ پھر دوسرا جنازہ گزرا تو بھی لوگوں نے اس کی تعریف کی تو حضرت عمر ؓ نے فرمایا: واجب ہو گئی۔ پھر تیسرا جنازہ گزرا تو لوگوں نے اس کی برائی بیان کی تو حضرت عمر ؓ نے پھر فرمایا: ’’واجب ہو گئی ؟ ابو اسود بیان کرتے ہیں :میں نے کہا امیر المومنین ! کیا واجب ہو گئی؟ حضرت عمرؓ نے کہا: میں نے وہی کچھ کہا جو نبیﷺ نے فرمایا: چار آدمی جس مسلمان کے بارے میں اچھی گواہی دے دیں تو اللہ تعالیٰ ایسے شخص کو جنت میں داخل فرمائے گا۔ ہم نے عرض کیا : اور تین آدمی گواہی دیں تو ؟ آپ نے فرمایا: اور تین آدمی (گواہی دے دیں تو)بھی۔ ہم نے پھر عرض کیا : اور دو ؟ آپ نے فرمایا: اور دوکی گواہی سے بھی۔ پھر ہم نے آپ سے ایک بارے میں نہیں پوچھا۔ (بخاری)
توثیق الحدیث : اخرجہ البخاری (/۲۲۹۳۔ فتح)
۱۶۴۔ باب: اس شخص کی فضیلت جس کے چھوٹے بچے فوت ہو جائیں 
۹۵۲۔ حضرت انس ؓ بیان کرتے ہیں کہ رسول اللہﷺ نے فرمایا: جس مسلمان کے تین بچے سن بلوغت کو پہنچنے سے پہلے فوت ہو جائیں تو اللہ تعالیٰ ان بچوں پر اپنی رحمت کے فضل کی وجہ سے اس شخص کو جنت میں داخل کر دے گا۔ (متفق علیہ)
توثیق الحدیث : اخرجہ البخاری (/۱۱۸۳۔ فتح) ولم أرہ فی ( (صحیح مسلم))من حدیث أنس۔ 
۹۵۳۔ حضرت ابو ہریرہ ؓ بیان کر تے ہیں کہ رسول اللہﷺ نے فرمایا: جس مسلمان شخص کے تین بچے فوت ہو جائیں تو اسے جہنم کی آگ نہیں چھوئے گی مگر قسم پوری کرنے کے لیے (اگ یعنی جہنم پر سے گزرے گا)۔ (متفق علیہ)
توثیق الحدیث :اخرجہ البخاری (/۱۱۸۳۔ فتح)۔ و مسلم (۲۶۳۲)۔ 
۹۵۴۔ حضرت ابو سعید خدری ؓ بیان کر تے ہیں کہ ایک عورت رسول اللہﷺ کی خدمت میں حاضر ہوئی تو اس نے کہا : یا رسول اللہﷺ !مرد حضرات آپ کی حدیث لے گئے (یعنی وہ تو آپ سے سن لیتے ہیں لیکن ہم محروم رہتی ہیں)آپ اپنی طرف سے ایک دن ہمارے لیے بھی مقرر فرما دیں تاکہ ہم اس روز آپ کی خدمت میں حاضر ہوں اور آپ ہمیں ان باتوں کی تعلیم دیں جو اللہ نے آپ کو سکھائی ہیں۔ آپ نے فرمایا: پس تم فلاں فلاں دن جمع ہو جاؤ۔ وہ اس روز جمع ہو گئیں تو نبیﷺ ان کے پاس تشریف لائے اور اللہ نے جو انہیں سکھایا تھا اس میں سے انہیں سکھایا، پھر فرمایا : تم میں سے جو عورت اپنے تین بچے آگے بھیج دے (یعنی وہ فوت ہو جائیں) تو وہ اس کے لیے جہنم کی آگ سے رکاوٹ بن جائیں گے۔ ایک عورت نے کہا اور دو ؟ رسول اللہﷺ نے فرمایا : اور دو (یعنی دو بچے بھی جہنم سے رکاوٹ بن جائیں گے)۔ (متفق علیہ)
توثیق الحدیث :اخرجہ البخاری (/۱۱۸۳۔ فتح)و مسلم (۲۶۳۳)۔ 
۱۶۵۔ باب: ظالموں کی قبروں اور ان کی تباہیو بربادی کے مقامات سے گزرتے وقت رونا، ڈرنا اور اللہ کی طرف اپنی احتیاج ظاہر کر نا اور اس میں غفلت کرنے سے اجتناب کرنا 
۹۵۵۔ حضرت ابن عمر ؓ سے روایت ہے کہ رسول اللہﷺ نے اپنے صحابہ سے جبکہ وہ ’’حجر‘‘ یعنی قوم ثمود کے مکانات کے قریب پہنچے تو فرمایا: ان عذاب دیے گئے لوگوں کے پاس سے روتے ہوئے گزرو، اگر تم نہ رو سکو تو وہاں سے نہ گزرو، کہیں تمہیں وہ عذاب نہ پہنچے جو انہیں پہنچا۔ (متفق علیہ)
ایک اور روایت میں ہے ، راوی بیان کرتے ہیں کہ جب رسول اللہﷺ مقام حجر کے پاس سے گزرے تو فرمایا: ’’تم ان لوگوں کے مکانوں میں داخل مت ہونا جنہوں نے اپنے آپ پر ظلم کیا، کہیں تم پر بھی وہ عذاب نہ۔ آ جائے جوان پر آیا، تم روتے ہوئے گزرو۔ ‘‘ پھر رسول اللہﷺ نے اپنا سر ڈھانپ لیا اور سواری کو تیز کر دیا حتیٰ کہ وادی سے گزر گئے۔ 
توثیق الحدیث : اخرجہ البخاری (/۵۳۰۱۔ فتح)و مسلم (۲۹۸۰) والروایۃ الثانیۃ عند مسلم (۲۹۸۰) (۳۹)


کِتابُ لآدَابِ السَّفَرِ

آداب سفر کا بیان

۱۶۶۔ باب جمعرات کے دن سفر کا آغاز کرنا اور دن کے پہلے پہر میں روانہ ہو نا مستحب ہے 
۹۵۶۔ حضرت کعب بن مالک ؓ سے روایت ہے کہ نبیﷺ غزوۂ تبوک کے لئے جمعرات کے دن (مدینہ سے) روانہ ہوئے اور آپ جمعرات ہی کے دن سفر کے لیے روانہ ہونا پسند فرماتے تھے۔ 	 (متفق علیہ)
اور صحیحین کی ایک اور روایت میں ہے کہ بہت کم جمعرات کے علاوہ کسی اور دن رسول اللہﷺ سفر پر روانہ ہو تے تھے۔ 
توثیق الحدیث : اخرجہ البخاری (/۱۱۳۶۔ فتح) ولم أقف علیہ فی ( (صحیح مسلم))۔ 
۹۵۷۔ حضرت صخر بن وداعہ غامدی صحابی ؓ سے روایت ہے کہ رسول اللہﷺ نے فرمایا : اے اللہ ! میری امت کے لیے اس کے دن کے پہلے پہر میں برکت فرما۔ اور آپ جب کسی چھوٹے یا بڑے لشکر کو روانہ فرماتے تو اسے دن کے پہلے پہر روانہ فرماتے تھے۔ حضرت صخر ؓ ایک تا جر آدمی تھے وہ اپنا سامان تجارت دن کے پہلے حصے میں بھیجا کر تے تھے۔ پس (اس عمل با الحدیث کی برکت سے) وہ صاحب ثروت ہو گئے اور ان کے مال میں خوب اضافہ ہوا۔ 	 (ابوداؤد ترمذی۔ حدیث حسن ہے)
توثیق الحدیث : حسن بشواھد۔ اخرجہ ابو داؤد (۲۶۰۶)و الترمذی (۱۲۱۲)و ابن ماجہ (۲۲۳۶)و احمد (/۴۱۷۳ و۴۳۱و /۳۹۰۴)۔ 
اس کی سند میں عمارہ بن حدیہ راوی مجہول ہے لیکن یہ حدیث صحابہ کی ایک جماعت سے مروی ہے ، علامہ ہیثمی ؒ نے انھیں ’’مجمع الزوائد‘‘ (۴!۶۱، ۶۲)میں ذکر کیا ہے۔ ان میں سے بعض ضعیف اور بعض شواہد میں صحیح ہیں ، لہٰذا بالجملہ یہ حدیث حسن درجہ کی ہے۔ 
۱۶۷۔ باب:سفر کے لیے ساتھی تلاش کر نا اور ان میں سے کسی ایک کا امیر بنا نا اور اس کی اطاعت کرنا مستحب ہے 
۹۵۸۔ حضرت ابن عمر ؓ بیان کر تے ہیں کہ رسول اللہﷺ نے فرمایا :اگر لوگوں کو معلوم ہو جائے کہ تنہا (سفر کرنے) میں کیا نقصان ہے جو میں جانتا ہوں تو کوئی سوار رات کے وقت تنہا سفر نہ کرے۔ 	 (بخاری)
توثیق الحدیث : اخرجہ البخاری (/۱۳۷۶۔ ۱۳۸۔ فتح)
۹۵۹۔ حضرت عمرو بن شعیب اپنے والد سے اور وہ اپنے دادا حضرت عبداللہ بن عمرو ؓ سے روایت کرتے ہیں کہ رسول اللہﷺ نے فرمایا: ایک سوار ایک شیطان ہے، دو سوار دو شیطان ہیں اور تین سوار ایک قافلہ ہے۔ (ابو داؤد،ترمذی،نسائی۔ انہوں نے صحیح اسانید سے روایت کیا ہے اور ترمذی نے کہا حدیث حسن ہے)
توثیق الحدیث : اخرجہ ابوداؤد (۲۶۰۷)و الترمذی (۱۶۷۴)و احمد (/۱۸۶۲، ۲۱۴) والحاکم (/۱۰۲۲)۔ اس حدیث کی سند حسن ہے۔ 
۹۶۰۔ حضرت ابو سعید ؓ اور ابوہریرہ ؓ بیان کرتے ہیں کہ رسول اللہﷺ نے فرمایا: جب تین آدمی کسی سفر پر روانہ ہوں تو وہ اپنے میں سے کسی ایک کو امیر بنا لیں۔ (ابو داؤد۔ حدیث حسن ہے)
توثیق الحدیث : حسن۔ اخرجہ ابو داؤد (۲۶۰۸و۲۶۰۹) بسند حسن۔ 
۹۶۱۔ حضرت ابن عباس ؓ سے روایت ہے کہ بنیﷺ نے فرمایا: بہترین ساتھی چار ہیں ،بہترین سریہ (چھوٹا لشکر) چارسو کا ہے اور بہترین جیش (بڑا لشکر) چا ر ہزار کا ہے اور بارہ ہزار کا لشکر قلت تعداد کی وجہ سے مغلوب نہیں ہو گا۔ 	 (ابو داؤد، ترمذی۔ حدیث حسن ہے)
توثیق الحدیث : اخرجہ ابوداؤد (۲۶۱۱)و الترمذی (۱۵۵۵)و احمد (/۲۹۴۱) والحاکم (/۴۴۳۱، /۱۰۱۲)، و ابن حبان (۴۷۱۷)۔ قلت : ھذا اسناد صحیح۔ 
۱۶۸۔ باب: سفر میں چلنے، پڑا ؤ ڈالنے، رات بسر کرنے اور دوران سفر سونے کے آداب، رات کو سفر کرنا، جانوروں کے ساتھ نرمی کرنا اور ان کے آرام و مصلحت اور راحت کا خیال رکھنا مستحب ہے اور جب جانور میں طاقت ہو تو پیچھے سواری بٹھا لینا جائز ہے اور جو شخص سواری کے حقو ق کی ادائیگی میں کوتا ہی کرے اسے اس کے حقو ق کی ادا کرنے کی ترغیب دلانی چاہیے۔ 
۹۶۲۔ حضرت ابو ہریرہ ؓ بیان کر تے ہیں کہ رسول اللہﷺ نے فرمایا: جب تم سر سبز و۔ شاداب علاقے میں گزرو تو اونٹ کو اس کا حصہ (چرنے کا موقع) دو اور جب تم بنجر زمین میں سے گزرو تو وہاں سے۔ تیزی کے ساتھ گزرو اور اس کا گودا ختم ہونے پہلے پہلے منزل مقصود تک پہنچنے میں جلدی کرو۔ اور جب رات کو پڑ آؤ ڈالو تو عام راستے سے بچو ، اس لیے کہ رات کے وقت وہ جانوروں کی گزر گاہ اور حشرات کا ٹھکانہ ہے۔ 	 (مسلم)
توثیق الحدیث : اخرجہ مسلم (۱۹۲۶)
۹۶۳۔ حضرت ابوقتادہ ؓ بیان کر تے ہیں کہ جب رسول اللہﷺ سفر میں ہوتے اور رات کے وقت کہیں پڑاؤ ڈالتے تو اپنے دائیں پہلو پر لیٹتے اور جب کبھی صبح (صادق) سے تھوڑ ی دیر پہلے پڑاؤ ڈالتے تو اپنا دایاں بازو کھڑا کر تے اور اپنا سر اپنی ہتھیلی پر رکھتے۔ 	 (مسلم) علما بیان کرتے ہیں کہ آپ اپنا بازو اس لیے کھڑا کرتے تھے تاکہ آپ کہیں گہری نیند نہ سو جائیں جس سے نماز فجر اپنے وقت یا اول وقت میں ادا کرنے سے فوت نہ ہو جائے۔ 
توثیق الحدیث : اخرجہ مسلم (۶۸۳)۔ 
۹۶۴۔ حضرت انس ؓ بیان کر تے ہیں کہ رسول اللہﷺ نے فرمایا: تم رات کے وقت سفر کیا کرو،اس لیے کہ رات کے وقت زمین لپیٹ دی جاتی ہے۔ 	 (ابوداؤد۔ سند حسن ہے)
توثیق الحدیث : صحیح۔ اخرجہ ابوداؤد (۲۵۷۱) والحاکم (/۱۱۴۲) والبیھقی (/۲۵۶۵)۔ 
۹۶۵۔ حضرت ابوثعلبہ خشنی ؓ بیان کر تے ہیں کہ جب لوگ (صحابہ کرام) کسی جگہ پڑا ؤ ڈالتے تو وہ پہاڑوں کی گھاٹیوں اور وادیوں میں منتشر ہو جاتے تھے۔ پس رسول اللہﷺ نے فرمایا: تمہارا ان گھاٹیوں اور وادیوں میں منتشر ہو جانا شیطان کی طرف سے ہے۔ پس اس کے بعد جب بھی وہ کہیں پڑاؤ ڈالتے تو وہ ایک دوسرے کے ساتھ مل کر رہتے۔ (ابوداؤد۔ سند حسن ہے)
توثیق الحدیث : صحیح۔ اخرجہ ابوداؤد (۲۶۲۸)و احمد (/۱۹۳۴)والحاکم (/۱۱۵۲)والبیھتی (/۱۵۲۶)و ابن حبان (۲۷۹۰)۔ 
اسے امام حاکم ؒ نے صحیح کہا ہے اور امام ذہبی ؒ نے ان کی موافقت کی ہے۔ 
۹۶۶۔ حضرت سہل بن عمرو اور بعض نے کہا سہل بن ربیع بن عمرو انصاری جو ابن حنظلیہ کے نام سے معروف ہیں اور بیعت رضوان کے شرکا میں سے ہیں۔ بیان کر تے ہیں کہ رسول اللہﷺ ایک ایسے اونٹ کے پاس سے گزرے جس کی پشت (یعنی کمر کمزوری کی وجہ سے) پیٹ سے لگی ہوئی تھی آپ نے فرمایا: تم ان بے زبان جانوروں کے حقو ق کے بارے میں اللہ تعالیٰ سے ڈرو، تم ان پر سواری اس حال میں کرو کہ یہ ٹھیک ہوں اور ان کا گوشت بھی حال میں کھاؤ کہ یہ تندرست ٹھیک ٹھا ک ہوں۔ 		 (ابو داؤد۔ سند صحیح ہے)
توثیق الحدیث : صحیح۔ اخرجہ ابو داؤد (۲۵۴۸)با سناد صحیح۔ 
۹۶۷۔ حضرت ابو جعفر عبداللہ بن جعفرؓ بیان کر تے ہیں کہ رسول اللہﷺ نے ایک دن مجھے اپنے پیچھے سواری پر بٹھا لیا اور راز داری کے ساتھ مجھ سے ایک بات کی جو میں کسی سے بیان نہیں کروں گا اور رسول اللہﷺ کو قضائے حاجت کے لیے کسی بلند جگہ (ٹیلا وغیرہ) یا کھجور کے جھنڈے کے ساتھ پردہ کرنا سب سے زیادہ پسند تھا۔ (مسلم نے اسے اسی طرح مختصر روایت کیا ہے)اور برقانی نے اسی مسلم کی سند کے ساتھ ’’حائش نخل‘‘ کے بعد یہ اضافہ نقل کیا ہے :آپ ایک انصاری کے باغ میں تشریف لے گئے تو وہاں ایک اونٹ تھا ، جب اس نے رسول اللہﷺ کو دیکھا تو وہ بلبلایا اور اس کی آنکھوں سے آنسو جاری ہو پڑے۔ پس نبیﷺ اس کے پاس گئے اور اس کی کوہان اور اس کے کان کے پیچھے کی ہڈی پر پیار سے ہاتھ پھیرا تو اسے سکون۔ آ گیا۔ آپ نے فرمایا: اس اونٹ کا مالک کون ہے ؟ یہ اونٹ کس کا ہے ؟ ایک انصاری نوجوان آیا تو اس نے عرض کیا یا رسول اللہ ! یہ میرا ہے آپ نے فرمایا : کیا تم اس جانور (اونٹ) کے بارے میں اللہ سے نہیں ڈرتے ہو جس کا اللہ تعالیٰ نے تجھے مالک بنایا ہے ؟ یہ مجھ سے شکایت کر رہا ہے کہ تم اسے بھوکا رکھتے ہو اور (زیادہ کام لے کر) اسے تھکا دیتے ہو۔ 
ابو داؤد نے بھی برقانی ہی کی طرح روایت کیا ہے۔ 
توثیق الحدیث : اخرجہ مسلم (۳۴۲، ۲۴۲۹) والزیادۃ عند أبی داؤد (۲۵۴۹) وھی صحیحۃ۔ 
۹۶۸۔ حضرت انس ؓ بیان کرتے ہیں کہ جب ہم کسی جگہ پڑاؤ ڈالتے تو ہم سواریوں کے پالان اتارنے سے پہلے نفلی نماز نہیں پڑھتے تھے۔ (ابو داؤد نے اسے شرط مسلم کے ساتھ روایت کیا ہے) 
توثیق الحدیث : اخرجہ ابوداؤد (۲۵۵۱)با سناد صحیح۔ 
۱۶۹۔ باب: دوست کی مدد کرنا 
اس باب سے متعلق بہت سی حدیثیں پہلے گزر چکی ہیں جیسے ’’اللہ تعالیٰ بندے کی مدد کرنے میں رہتا ہے جب تک بندہ اپنے بھائی کی مدد کرنے میں رہتا ہے‘‘ ۔ 
توثیق الحدیث کے لیے حدیث نمبر (۲۴۵)ملاحظہ فرمائیں)اور یہ حدیث کہ ’’ہر نیکی صدقہ ہے‘‘ ۔ (اس کی توثیق اور شرح کے لیے حدیث نمبر (۱۳۴) ملاحظہ فرمائیں)اور ان جیسی اور احادیث ہیں۔ 
۹۶۹۔ حضرت ابو سعید خدری ؓ بیان کرتے ہیں کہ ایک دفعہ ہم سفر میں تھے کہ ایک آدمی اپنی سواری پر آیا اور اپنی نظر دائیں بائیں پھیر کر دیکھنے لگا ،رسول اللہﷺ نے فرمایا: جس شخص کے پاس زائد سواری ہو وہ اس شخص کو دے دے، جس کے پا س سواری نہ ہو اور جس شخص کے پاس ضرورت سے زائد زادِ راہ ہو اسے ایسے شخص کو دے دے جس کے پاس زادِ۔ راہ نہ ہو۔ آپ نے مال کی اور بھی کئی اقسام بیان کیں۔ حتیٰ کہ ہم نے گمان کیا کہ ہم میں سے کسی بھی شخص کا زائد از ضرورت چیزوں میں کوئی حق نہیں۔ 	 (مسلم)
توثیق الحدیث۔ کے لئے حدیث نمبر (۵۶۶) ملاحظہ فرمائیں۔ 
۹۷۰۔ حضرت جابر ؓ سے روایت ہے کہ رسول اللہﷺ نے جہاد پر جانے کا ارادہ کیا تو فرمایا: اے مہاجرین اور انصار کی جماعت ! تمہارے بھائیوں میں سے کچھ لوگ ایسے ہیں جن کے پاس مال ہے نہ کنبہ ،پس تم میں سے ہر ایک کو چاہیے کہ وہ دو، دو یا تین، تین آدمیوں کو اپنے ساتھ ملا لے۔ پس ہم میں سے جس کے پاس سواری تھی وہ اس پر باری باری سوار ہو تا۔ حضرت جابر ؓ بیان کر تے ہیں کہ میں نے دویا تین آدمیوں کو اپنے ساتھ ملا لیا۔ پس میرے اونٹ پر میری باری بھی ویسے ہی تھی جسے ان میں سے کسی ایک کی تھی۔ (ابو داؤد)
توثیق الحدیث : صحیح۔ اخرجہ ابو داؤد (۲۵۳۴)۔ 
۹۷۱۔ حضرت جابر ؓ بیان کرتے ہیں کہ رسول اللہﷺ دوران سفر چلنے میں سب سے پیچھے رہتے تھے ، پس آپ ضعیفو ناتواں کو چلاتے ، اس کو پیچھے بیٹھا لیتے اور اس کے لیے دعا فرماتے۔ 	 (ابو داؤد۔ سند حسن ہے)
توثیق الحدیث :صحیح۔ اخرجہ ابوداؤد (۲۶۳۹) با سناد صحیح۔ 
۱۷۰۔ باب: سفر کے لیے سواری پرسوار ہوتے وقت کیا پڑھنا چاہیے ؟
اللہ تعالیٰ نے فرمایا: اور اللہ تعالیٰ تمہارے لیے کشتیاں اور چوپائے بنائے جن پر تم سوار ہوتے ہو تاکہ تم انکی پیٹھوں پر سیدھے ہو کر بیٹھو پھر تم سیدھے ہو کر بیٹھ جاؤ تو اپنے رب کی نعمت کو یاد کرو اور کہو پاک ہے وہ ذات جس نے اس کو ہمارے لیے مسخر اور تابع کر دیا اور ہم اسے قابو کرنے والے نہیں تھے اور بے شک ہم اپنے رب کی طرف پھرنے والے ہیں۔ 
۹۷۲۔ حضرت ابن عمر ؓ سے روایت ہے کہ رسول اللہﷺ جب سفر پر روانہ ہونے کے وقت اپنے اونٹ پر صحیح طور پر بیٹھ جاتے تو آپ تین بار ’’اللہ اکبر‘‘ کہتے اور پھر یہ دعا پڑھتے : پاک ہے وہ ذات جس نے اسے ہمارے تابع کر دیا ، ورنہ ہم تو اسے قابو میں کرنے والے نہیں تھے۔ اے اللہ ! ہم اپنے اس سفر میں تجھ سے نیکی، تقویٰ اور ایسے عمل کا سوال کرتے ہیں جسے تو پسند کر تا ہے۔ اے اللہ ! ہمارے اس سفر کو ہمارے لیے آسان کر دے اور اس کی دوری کو ہمارے لیے لپیٹ دے (منزل قریب کر دے) اے اللہ ! میں سفر کی صعوبت سے ،حزین اور دلدوز منظر سے اور واپسی پر گھر ،مال اور اولاد میں بری تبدیلی سے تیری پناہ مانگتا ہوں۔ اور جب آپ سفر سے واپس تشریف لاتے تو پھر ان کلمات کے ساتھ ساتھ یہ الفاظ بھی فرماتے : ہم سفر سے لوٹنے والے ہیں ،تیری طرف رجوع کرنے والے، عبادت کرنے والے ہیں اور اپنے رب کی حمد بیان کرنے والے ہیں۔ 	 (مسلم)
توثیق الحدیث : اخرجہ مسلم (۱۳۴۲)۔ 
۹۷۳۔ حضرت عبداللہ بن سر جس ؓ بیان کرتے ہیں کہ رسول اللہﷺ جب سفر پر روانہ ہوتے تو سفر کی سختی، ناخوشگوار واپسی، کمال کے بعد زوال، مظلوم کی بد دعا اور اہل و عیال اور مال میں برے منظر سے پناہ مانگتے تھے۔ صحیح مسلم میں اسی طرح (الحور بعد الکون) نون کے ساتھ ہے۔ ترمذی اور نسائی نے بھی اسی طرح روایت کیا ہے۔ امام ترمذی نے فرمایا کہ یہ را کے ساتھ (الکور) بھی مروی ہے ، اس کا مفہوم (الکور) اور (الکون) دونوں صورتوں میں صحیح ہے۔ 
علما بیان کر تے ہیں کہ کرتے ہیں کہ (الکون) اور (الکور) دونوں صورتوں میں ایک ہی معنی ہے، یعنی۔ استقامت یا زیادت سے نقص اور کمی کی طرف لوٹنا (یعنی کمال سے زوال کی طرف) انھوں نے یہ بھی بیان کیا ہے کہ ’’الکور‘‘ را کے ساتھ ’’تکویر العمامۃ‘‘ سے ماخوذ ہے جس کے معنی ہیں پگڑ ی کو لپیٹنا اور جمع کرنا اور  ’’الکون‘‘ نون کے ساتھ کان یکون کا مصدر ہے اس کے معنی وجود اور استقرار کے ہیں۔ 
توثیق الحدیث : اخرجہ مسلم (۱۳۴۳)وأما الرویۃ الثانیۃ، فأ خرجھا الترمذی (۳۴۳۹) والنسائی فی ( (المجتبی)) (/۲۷۲۸)و ( (عمل الیومو اللیلۃ)) (۴۹۹)و ابن۔ ماجہ (۳۸۸۸)ولہ شاھد صحیح من حدیث أبی ھریرۃ اخرجہ ابو داؤد (۲۵۹۸)والنسائی فی ( (عمل الیوم واللیۃ)) (۵۰۰)و احمد (/۴۰۱۲و ۴۳۳)۔ 
۹۷۴۔ حضرت علی بن ربیعہ بیان کر تے ہیں کہ میں حضرت علی بن ابی طالب ؓ کے پاس تھا کہ آپ کے پاس ایک جانور لایا گیا تا کہ آپ اس پر سواری کریں۔ جب انھوں نے رکاب میں پاؤں رکھا تو  ’’بسم اللہ‘‘ پڑھا جب آ س کی پیٹھ پر اچھی طرح بیٹھ گئے تو ’’الحمد للہ‘‘ کہا اور پھر یہ دعا پڑھی : پاک ہے وہ ذات جس نے ہمارے لیے اسے مسخر کر دیا اور ہم اس کی طاقت نہیں رکھتے تھے اور ہم اپنے رب کی طرف لوٹنے والے ہیں۔ پھر ’’الحمد للہ‘‘ اور اللہ أکبر‘‘ تین تین بار کہا پھر یہ دعا پڑھی : اے اللہ ! تو پاک ہے یقیناً میں نے اپنی جان ظلم کیا ،پس مجھے بخش دے کیو نکہ تیرے سوا کوئی بھی گنا ہوں کو نہیں بخش سکتا۔ ،پھر آپ ہنس دیے ،ان سے پوچھا گیا امیر المومنین ! آپ کس وجہ سے ہنس دیے ؟ انھوں نے بتایا کہ میں نے نبیﷺ کو دیکھا کہ آپ نے ایسے ہی کیا جیسے میں نے کیا،پھر آپ ہنس دیے تو میں نے پوچھا یا رسول اللہ ! آپ کس وجہ سے ہنسے ہیں ؟ آپ نے فرمایا: بلاشبہ تمہارا رب اپنے بندے سے بہت خوش ہو تا ہے جب وہ کہتا ہے یا اللہ !میرے گناہ معاف کر دے ، کیونکہ وہ بندہ جانتا ہے کہ میرے سوا گنا ہوں کا بخشنے والا کوئی نہیں۔ (ابوداؤد، ترمذی امام ترمذی نے کہا حدیث حسن ہے اور بعض نسخوں میں حسن صحیح ہے اور یہ الفاظ ابو داؤد کے ہیں۔ )
توثیق الحدیث : صحیح۔ اخرجہ ابوداؤد (۲۶۰۲)و الترمذی (۳۴۴۶)و احمد (/۹۷۱و۱۱۵و۱۲۸)والنسائی فی ( (عمل الیوم واللیلۃ)) (۵۰۲)ومن طریقہ ابن السنی فی ( (عمل الیوم واللیلۃ)) (۴۹۸) و ابن حبان (۲۶۹۷و۲۶۹۸)والحاکم (/۹۹۲)والبیھقی (/۲۵۲۵)۔ 
اس حدیث کا دارومدار ابو اسحاق پر ہے۔ حافظ ابن حجر ؒ نے کہا کہ اس میں ایک مخفی علت ہے جیسا کہ امام حاکم نے ’’تاریخ نیسا بور‘‘ میں ذکر کیا ہے۔ اس کا خلاصہ یہ ہے کہ ابو اسحاق مدلس ہے اور اس نے دو راویوں کو ساقط کیا ہے۔ لیکن ابو اسحاق نے سنن بیہقی (/۲۵۲۵) میں ’’حد ثنا‘‘ کی وضاحت کی ہے اور اس کی ایک اور سند بھی ہے جسے امام حاکم (/۹۸۲)نے بیان کیا ہے۔ لہٰذا یہ حدیث صحیح ہے۔ 
۱۷۱۔ باب : جب مسافر بلندی وغیرہ پر چڑھے تو ’’اللہ اکبر‘‘ کہے اور جب کسی گھاٹی یا وادی وغیرہ میں اترے تو ’’سبحان اللہ‘‘ کہے اور تکبیرو تسبیح وغیرہ زیادہ بلند آواز سے نہ کہے۔ 
۹۷۵۔ حضرت جابر ؓ بیان کرتے ہیں کہ جب ہم بلندی وغیرہ پر چڑھتے تو اللہ اکبر کہتے اور جب نیچے اترتے تو سبحان اللہ کہتے تھے۔ 		 (بخاری)
توثیق الحدیث : اخرجہ البخاری (/۱۳۵۶۔ فتح)۔ 
۹۷۶۔ حضرت ابن عمر ؓ بیان کر تے ہیں کہ نبیﷺ اور آپ کے لشکر جب پہاڑوں پر چڑھتے تو ’’اللہ اکبر‘‘ کہتے اور جب نیچے اترتے تو ’’سبحان اللہ‘‘ پڑھتے تھے۔ (ابو داؤد۔ سند صحیح ہے۔ ) 
توثیق الحدیث : صحیح لغیرہ۔ اخرجہ ابو داود (۲۵۹۹)
۹۷۷۔ حضرت ابن عمر ؓ بیان کرتے ہیں کہ نبیﷺ جب بھی حج یا عمرے سے واپس تشریف لاتے اور جب آپ کسی پہاڑ ی یا زمین کے سخت بلند حصے پر چڑھتے تو تین بار ’’اللہ اکبر‘‘ کہتے پھر یہ دعا پڑھتے : ’’اللہ تعالیٰ کے سوا کوئی معبود نہیں وہ یکتا ہے ،اس کا کوئی شریک نہیں ،اسی کے لیے بادشاہت ہے اور اسی کے لیے تمام تعریفیں ہیں اور وہ ہر چیز پر قادر ہے۔ ہم (عبادت حج کے بعد) لوٹ کر۔ آنے والے ہیں توبہ کرنے والے۔ عبادت کرنے والے۔ سجدہ کرنے والے اور اپنے رب کی حمدو تعریف کرنے والے ہیں۔ اللہ تعالیٰ نے اپنا وعدہ سچ کر دکھایا، اپنے بندے کی نصرت فرمائی اور کفار کے لشکروں کو اس اکیلے نے شکست دی‘‘ ۔ 		 (متفق علیہ)
اور مسلم کی روایت میں ہے کہ جب آپ بڑے لشکروں یا چھوٹے لشکروں یا حج یا عمرے سے واپس تشریف لاتے تو پھر مذکورہ دعا پڑھتے تھے۔ 
توثیق الحدیث : اخرجہ البخاری (/۱۳۵۶۔ فتح)و مسلم (۱۳۴۴)
۹۷۸۔ حضرت ابو ہریرہ ؓ سے روایت ہے کہ ایک آدمی نے عرض کیا : یا رسول اللہ ! میں سفر پر جانا چاہتا ہوں آپ مجھے وصیت فرمائیں۔ آپ نے فرمایا: اللہ تعالیٰ کا تقویٰ اختیار کرو اور ہر بلند جگہ (چڑھتے ہوئے) ’’اللہ اکبر‘‘ کہو۔ جب وہ شخص مڑ کر چلا گیا تو آپ نے اس کے حق میں دعا کرتے ہوئے فرمایا: اے اللہ ! اس کے بعد (مسافت، دوری) کو لپیٹ دے اور اس پر سفر کو آسان کر دے۔ (ترمذی۔ حدیث حسن ہے)
توثیق الحدیث :حسن۔ اخرجہ الترمذی (۳۴۴۵)و ابن ماجہ (۲۷۷۱) والحاکم (/۹۸۲)۔ 
۹۷۹۔ حضرت ابو موسیٰ اشعری ؓ بیان کرتے ہیں کہ ہم نبیﷺ کے ساتھ ایک سفر میں تھے جب ہم کسی وادی پر چڑھتے تو ’’لا الہ الا اللہ‘‘ اور ’’اللہ اکبر‘‘ پڑھتے اور ہماری آوازیں اونچی ہو جاتیں۔ نبیﷺ نے فرمایا: اے لوگو! اپنے آپ پر آسانی کرو (آوازیں پست رکھو) اس لیے کہ تم کسی بہری اور غائب ذات کو نہیں پکار رہے وہ تو تمہارے ساتھ ہے اور وہ یقیناً سننے والا اور بہت قریب ہے۔ (متفق علیہ)
توثیق الحدیث :اخرجہ البخاری (/۱۳۵۶۔ فتح)و مسلم (۲۸۰۴)۔ 
۱۷۲۔ باب: دوران سفر دعا کرنا مستحب ہے 
۹۸۰۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: تین دعائیں مقبول ہیں جن کی قبولیت میں کوئی شک نہیں مظلوم کی دعا، مسافر کی دعا اور والد کی اپنی اولاد کے خلاف بد دعا۔ 		 (ابوداؤد، ترمذی)ترمذی نے کہا حدیث حسن ہے اور ابوداؤد کی روایت میں ’’علی ولدہ‘‘ کے الفاظ نہیں ہیں۔ 
توثیق الحدیث : حسن لغیرہ۔ اخرجہ البخاری فی ( (الأدب المفرد)) (۳۲ و۴۸۱)وابوداؤد (۱۵۳۶)و الترمذی (۱۹۰۵)و ابن ماجہ (۳۸۶۲)و احمد (/۲۴۸۲، ۲۵۸، ۴۷۸، ۵۱۷، ۵۲۳)و ابن حبان (۲۶۹۹)۔ 
اس حدیث کی سند ضعیف ہے کیونکہ اس میں ابو جعفر راوی مقبول ہے۔ لیکن عقبہ بن عامر الجہنی کی حدیث۔ آ سکی شاہد ہے جو مسند احمد (/۱۵۴۴)اور خطیب بغدادی کی تاریخ (/۳۸۰۱۲،۳۸۱) میں موجود ہے۔ اس کی سند شواہد میں صحیح ہے۔ اس کے سب راوی ثقہ ہیں سوائے عبداللہ بن ازرق کے۔ ابن ابی حاتم نے ’’الجرح و التعدیل (/۵۸۵) میں اس پر کوئی جرح و تعدیل نہیں کی جبکہ ابن حبان نے اسے ثقہ قرار دیا ہے اور یہ حدیث بالجملہ حسن لغیرہ ہے۔ 
۱۷۳۔ باب:جب لوگوں کا خوف و خطرہ ہو تو کون سی دعا پڑھی جائے ؟ 
۹۸۱۔ حضرت ابوموسیٰ اشعری ؓ سے روایت ہے کہ رسول اللہﷺ کو جب کسی قوم سے خوف و خطرہ درپیش ہوتا تو آپ یہ دعا پڑھتے اے اللہ! ہم تجھے ان کے سامنے اور مقابل کرتے ہیں اور ان کی شرارتوں سے ہم تیری پناہ میں آتے ہیں۔ 	 (ابو داؤد، نسائی۔ اسناد صحیح ہیں)
توثیق الحدیث :صحیح۔ اخرجہ ابو داؤد (۱۵۳۷)والنسائی فی ( (عمل الیومو اللیلۃ)) (۶۰۱)و احمد (/۵۱۴۴۔ ۴۱۵)والحاکم (/۱۴۲۲)والبیھقی ( (السنن الکبری)) (/۳۵۳۵)۔ 
۱۷۴۔ باب:جب کسی جگہ پڑاؤ ڈالے تو کیا دعا پڑھے ؟
۹۸۲۔ حضرت خولہ بنت حکیم ؓ بیان کرتی ہیں میں نے رسول اللہﷺ کو فرماتے ہوئے سنا : جو شخص کسی جگہ پڑ آؤ ڈالے پھر یہ دعا پڑھے : میں اللہ تعالیٰ کے کامل کلمات کے ذریعے سے ہر اس چیز کے شر سے پناہ مانگتا ہوں جو (چیز) اس نے پیدا فرمائی۔ تو اسے کوئی چیز نقصان نہیں پہنچائے گی حتیٰ کہ وہ اپنی اس جگہ سے کوچ کر جائے۔ (مسلم)
توثیق الحدیث : اخرجہ مسلم (۲۷۰۸)۔ 
۹۸۳۔ حضرت ابن عمر ؓ بیان کرتے ہیں کہ رسول اللہﷺ جب سفر کرتے اور رات ہو جاتی تو آپ یہ دعا پڑھتے تھے : اے زمین ! میر اور تیرا رب اللہ ہے میں تیرے شر سے جو کچھ تیرے اندر ہے اس کے شر سے جو کچھ تیرے اندر پیدا کیا گیا ہے اس کے شر سے اور جو کچھ تیرے اوپر چلتا ہے اس کے شر سے اللہ تعالیٰ کی پناہ میں آتا ہے۔ میں اللہ تعالیٰ کی پناہ چاہتا ہوں شیر سے، بڑے سانپ سے، عام سانپ سے، بچھو سے، اس سر زمین کے رہنے والوں (انسانوں اور جنوں) سے، والد (ابلیس) سے اور اولاد (شیاطین، اولاد ابلیس)۔ سے۔ 		 (ابوداؤد)
توثیق الحدیث : ضعیف۔ اخرجہ ابو داؤد (۲۶۰۳)والنسائی فی ( (عمل الیوم واللیلۃ)) (۵۶۳)و احمد (/۱۳۲۲)والحاکم (/۱۰۰۲)والبغوی فی ( (شرح السنۃ)) (/۱۳۶۵۔ ۱۴۷)و ابن خزیمۃ (۲۵۷۲) والمزی فی ( (تھذیب الکمال)) (/۳۳۲۹)۔ 
امام حاکم نے کہا کہ یہ حدیث صحیح ہے۔ امام ذہبی نے ان کی موافقت کی ہے لیکن امام نسائی نے کہا :زبیر بن ولید شامی سے اس حدیث کے علاوہ کوئی دوسری حدیث میرے علم میں نہیں۔ جبکہ اس سے بیان کرنے والا شریح بن عبید راوی متفرد ہے اور وہ مجہول راوی ہے۔ عجیب بات ہے کہ امام حاکم نے اسے صحیح کیسے کہہ دیا اور امام ذہبی نے ان کی موافقت کیسے کی اور حافظ ابن حجر نے اسے حسن کیسے کہہ دیا؟ بعض نے عمل الیوم واللیلتہ لابن السنی (۵۲۸)میں حدیث عائشہ کو اس کا شاہد ذکر کیا ہے لیکن وہ وہم ہے کیونکہ اس کا متن اور ہے اور اس کی سند عیسیٰ بن میمون ضعیف راوی کی وجہ سے ضعیف ہے۔ 
۱۷۵۔ باب:جب مسافر کا مقصد سفر پورا ہو جائے تو اس کا فورا گھر والوں کے پاس آنا مستحب ہے 
۹۸۴۔ حضرت ابوہریرہ ؓ سے روایت ہے کہ رسول اللہﷺ نے فرمایا: سفر عذاب (تکلیف) کا ایک حصہ ہے جو تمہارے کسی ایک کو (بہتر انداز سے کھانے پینے)اور سونے سے روک دیتا ہے۔ پس جب تم میں سے کوئی اپنا مقصد سفر پورا کر لے تو پھر اسے اپنے اہل و عیال کے پاس آنے میں جلدی کرنی چاہیے۔ (متفق علیہ)
توثیق الحدیث : اخرجہ البخاری (/۲۶۲۳۔ فتح)و مسلم (۱۹۲۷)۔ 
۱۷۶۔ باب: اپنے اہل و عیال کے پاس (سفر سے) دن کے وقت آنا مستحب اور بلا ضرورت رات کے وقت آنا مکروہ ہے۔ 
۹۸۵۔ حضرت جابر ؓ سے روایت ہے کہ رسول اللہﷺ نے فرمایا: جب تم میں سے کوئی طویل مدت (گھر سے)غائب رہے تو وہ اپنے اہل و عیال کے پاس رات کے وقت نہ آئے۔ 
ایک اور روایت میں ہے کہ رسول اللہﷺ نے منع فرمایا ہے کہ کوئی آدمی اپنے اہل خانہ کے پاس رات کے وقت آئے۔ (متفق علیہ)
توثیق الحدیث : اخرجہ البخاری (/۶۲۰۳۔ فتح)و مسلم (۷۱۵)
۹۸۶۔ حضرت انس ؓ بیان کرتے ہیں کہ رسول اللہﷺ اپنے گھر والوں کے پاس رات کے وقت نہیں آتے تھے ، آپ ان کے پاس صبح آتے یا شام کے وقت تشریف لاتے تھے۔ (متفق علیہ)
توثیق الحدیث : اخرجہ البخاری (/۶۱۹۳۔ فتح)و مسلم (۱۹۲۷)۔ 
۱۷۷۔ باب:جب سفر سے لوٹے اور اپنے شہر کو دیکھے تو کیا پڑھے ؟
اس میں حضرت ابن عمر ؓ کی وہ حدیث ہے جو حدیث نمبر (۹۷۷)کے تحت ’’باب تکبیر المسافر۔ اذا صعد۔ الثنایا‘‘ میں گزر چکی ہے۔ 
۹۸۷۔ حضرت انس ؓ بیان کرتے ہیں کہ ہم نبیﷺ کے ساتھ سفر سے واپس آئے حتیٰ کہ جب ہم مدینہ کے قریب پہنچے تو آپ نے فرمایا: ہم سفر سے واپس آنے والے، توبہ کرنے والے ،عبادت کرنے والے اور اپنے رب کی حمدو تعریف کرنے والے ہیں۔ آپ مسلسل یہ کہتے رہے حتیٰ کہ ہم مدینہ پہنچ گئے۔ (مسلم)
توثیق الحدیث : اخرجہ مسلم (۱۳۴۵)۔ 
۱۷۸۔ باب:سفر سے واپس آنے والے کے لیے پہلے اپنی قریبی مسجد میں آ کر دو رکعتیں پڑھنا مستحب ہے۔ 
۹۸۸۔ حضرت کعب بن مالک ؓ سے روایت ہے کہ رسول اللہﷺ جب سفر سے واپس تشریف لاتے تو پہلے مسجد میں آتے اور وہاں دو رکعت نماز ادا فرماتے تھے۔ (متفق علیہ)
توثیق الحدیث اور ۔ کے لئے حدیث نمبر (۲۱) ملاحظہ فرمائیں۔ 
۱۷۹۔ باب عورت کا تنہا سفر کرنا حرام ہے۔ 
۹۸۹۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: کسی عورت کے لیے جو اللہ تعالیٰ اور یوم آخر ت پر یقین رکھتی ہے، جائز نہیں کہ وہ محرم کے بغیر ایک دن اور ایک رات کا سفر کرے۔ 	 (متفق علیہ)
توثیق الحدیث : اخرجہ البخاری (/۵۶۶۲۔ فتح)و مسلم (۱۳۳۹) (۴۲۱)
۹۹۰۔ حضرت ابن عباس ؓ سے روایت ہے کہ انھوں نے نبیﷺ کو فرماتے ہوئے سنا: کوئی آدمی کسی عورت کے ساتھ اس کے محرم کی موجودگی کے بغیر خلوت اختیار نہ کرے اور عورت اپنے محرم کے بغیر سفر نہ کرے۔ ایک آدمی نے آپ سے عرض کیا یا رسول اللہ ! میری بیوی حج کے لئے روانہ ہو رہی ہے اور میر انام فلاں فلاں غزوے کیلئے لکھا جا چکا ہے ؟ آپ نے فرمایا: تم جاؤ اور اپنی بیوی کے ساتھ حج کرو۔ (متفق علیہ)
توثیق الحدیث : اخرجہ البخاری (/۷۲۴۔ فتح)و مسلم (۱۳۴۱)۔ 



کِتَابُ الْفَضَائِلِ 

فضیلتوں کا بیان

۱۸۰۔ باب: قرآن مجید پڑھنے کی فضیلت
۹۹۱۔ حضرت ابو امامہ ؓ بیان کرتے ہیں کہ میں نے رسول اللہﷺ کو فرماتے ہوئے سنا :قرآن مجید پڑھا کرو۔ اس لیے کہ روز قیامت وہ اپنے ساتھیوں (پڑھنے والوں) کے لیے سفارشی بن کر آئے گا۔ (مسلم)
توثیق الحدیث :اخرجہ مسلم (۸۰۴)
۹۹۲۔ حضرت نواس بن سمعان ؓ بیان کرتے ہیں کہ میں نے رسول اللہﷺ کو فرماتے ہوئے سنا : قرآن اور اس پر عمل کرنے والوں کو قیامت والے دن لایا جائے گا۔ سورۂ بقرۃ اور سورۂ آل عمران اس کے آگے اگے ہوں گی اور وہ دونوں اپنے پڑھنے والوں کی طرف سے جھگڑا کریں گی۔ 		 (مسلم)
توثیق الحدیث :اخرجہ مسلم (۸۰۵)۔ 
۹۹۳۔ حضرت عثمان بن عفان ؓ بیان کرتے ہیں رسول اللہﷺ نے فرمایا: تم میں سے بہترین شخص وہ ہے جو قرآن سیکھے اور سکھائے۔ 		 (بخاری)
توثیق الحدیث : اخرجہ البخاری (/۷۴۹۔ فتح)۔ 
۹۹۴۔ حضرت عائشہ ؓ بیان کرتی ہیں کہ رسول اللہﷺ نے فرمایا : جو شخص قرآن مجید پڑھتا ہے اور وہ اس میں ماہر بھی ہے تو وہ روز قیامت مکرم اور نیکو کار فرشتوں کے ساتھ ہو گا اور جو شخص قرآن مجید پڑھتا ہے ار وہا ٹکتا ہے اور اسے پڑھنے میں دشواری ہوتی ہے تو ایسے شخص کے لیے دگنا اجر ہے۔ (متفق علیہ)
توثیق الحدیث :اخرجہ البخاری (/۶۹۶۸۔ فتح) مسلم (۸۹۸)۔ 
۹۹۵۔ حضرت ابو موسیٰ اشعری ؓ بیان کرتے ہیں کہ رسول اللہﷺ نے فرمایا : اس مو من کی مثال جو قرآن مجید پڑھتا ہے ترنج (لیموں، مالٹے) کی سی ہے، اس کی خوشبو بھی اچھی اور اس کا ذائقہ بھی اچھا اور اس مومن کی مثال جو قرآن مجید نہیں پڑھتا، کھجور کی سی ہے اس کی خوشبو تو نہیں لیکن ذائقہ شیریں ہے۔ اور اس منافق کی مثال جو قرآن مجید پڑھتا ہے ریحانہ (خوشبو دار پودے) کی سی ہے ،اس کی خو شبو اچھی ہے اور ذائقہ کڑوا ہے اور اس منافق کی مثال جو قرآن مجید نہیں پڑھتا اندرائن (تمے)کی سی ہے جس کی خوشبو نہیں اور اس کا ذائقہ بھی کڑوا ہے۔ (متفق علیہ)
توثیق الحدیث : اخرجہ البخاری (/۶۵۶۔ ۶۶۔ فتح)و مسلم (۷۹۷)
۹۹۶۔ حضرت عمر بن خطاب ؓ سے روایت ہے کہ نبیﷺ نے فرمایا: یقیناً اللہ تعالیٰ اس کتاب (قرآن مجید)کی وجہ سے کچھ لوگوں کو رفعتیں عطا فرمائے گا اور اسی کی وجہ سے دوسروں کو پستیوں میں دھکیل دے گا۔ (مسلم)
توثیق الحدیث :اخرجہ مسلم (۸۱۷)
۹۹۷۔ حضرت ابن عمر ؓ سے روایت ہے کہ نبیﷺ نے فرمایا: صرف دو آدمیوں کے بارے میں رشک کرنا جائز ہے :ایک وہ آدمی جسے اللہ تعالیٰ نے قرآن مجید عطا فرمایا اور وہ اس کے ساتھ رات اور دن کی گھڑ یوں میں قیام کرتا ہے (یعنی اس پر عمل کرتا ہے)اور ایک وہ آدمی جسے اللہ تعالیٰ نے مال عطا فرمایا اور وہ اسے رات اور دن کی گھڑ یوں میں خرچ کرتا ہے۔ (متفق علیہ)
توثیق الحدیث اور ۔ کے لیے حدیث نمبر (۵۷۴)ملاحظہ فرمائیں۔ 
۹۹۸۔ حضرت برا بن عازب ؓ بیان کرتے ہیں کہ ایک آدمی سورۂ کہف کی تلاوت کر رہا تھا اور اس کے پاس ہی ایک گھوڑا دو (۲) رسیوں سے بندھا ہوا تھا، پس ایک بادل نے اسے ڈھانپ لیا اور اس کے قریب ہونے لگا، جس سے اس کا گھوڑا اچھلنے کودنے لگا۔ جب صبح ہوئی تو وہ آدمی نبیﷺ کی خد مت میں حاضر ہوا اور آپ کو پورا واقعہ بتایا آپ نے فرمایا: یہ سکینت تھی جو قرآن مجید کی وجہ سے نازل ہوئی۔ (متفق علیہ)
توثیق الحدیث : اخرجہ البخاری (/۵۷۹۔ فتح)و مسلم (۷۹۵)۔ 
۹۹۹۔ حضرت ابن مسعود ؓ بیان کرتے ہیں رسول اللہﷺ نے فرمایا: جس شخص نے قرآن مجید کا حرف پڑھا اس کے لیے ایک نیکی ہے اور وہ نیکی دس نیکیوں کے برابر ہے۔ میں نہیں کہتا کہ (الم)ایک حرف ہے بلکہ ’’الف‘‘ ایک حرف ہے ’’لام‘‘ ایک حرف ہے اور ’’میم‘‘ ایک حرف ہے۔ (ترمذی۔ حدیث حسن صحیح ہے)
توثیق الحدیث : اخرجہ الترمذی (۲۹۱۰)با سناد صحیح۔ 
۱۰۰۰۔ حضرت ابن عباس ؓ بیان کرتے ہیں کہ رسول اللہﷺ نے فرمایا: بے شک وہ شخص کہ جس کے دل میں قرآن کا کچھ حصہ نہ ہو وہ ویران اور خالی گھر کی طرح ہے۔ (ترمذی۔ حدیث حسن صحیح ہے)
توثیق الحدیث : ضعیف۔ اخرجہ الترمذی (۲۹۱۳) والحاکم (/۵۵۴۱)۔ 
۱۰۰۱۔ حضرت عبد اللہ بن عمرو بن عاص ؓ سے روایت ہے کہ نبیﷺ نے فرمایا:صاحب قرآن سے روز قیامت کہا جائے گا۔ قرآن پڑھتا جا اور بلندی در جات پر چڑھتا جا اور اسی طرح ترتیل کے ساتھ تلاوت کر جس طرح تو دنیا میں تر تیل کے ساتھ تلاوت کر تا تھا،یقیناً تیری منزل وہ ہو گی جہاں تیری آخر ی آیت کی تلاوت ہو گی۔ (ابو داؤد، ترمذی۔ حدیث حسن صحیح ہے)
توثیق الحدیث : اخرجہ ابو داؤد۔ (۱۴۶۴)و الترمذی (۲۹۱۴)و ابن ماجہ (۳۷۸۰)و احمد (/۱۹۲۲)اسنادہ حسن۔ 
۱۸۱۔ باب:قرآن مجید کی حفاظت کرنے کا حکم اور اسے بھلا دینے کے انجام سے ڈرانا
۱۰۰۲۔ حضرت ابو موسیٰﷺ سے روایت ہے کہ رسول اللہﷺ نے فرمایا: اس قرآن مجید کی حفاظت کرو، پس اس ذات کی قسم جس کے ہاتھ میں محمدﷺ کی جان ہے !یہ قرآن (سینوں سے) نکل جانے میں اونٹ سے بھی زیادہ تیز ہے جو اپنی رسی کے ساتھ بندھا ہوا ہے۔ (متفق علیہ)
توثیق الحدیث :اخرجہ البخاری (/۷۹۹۔ فتح)، و مسلم (۷۹۱)
۱۰۰۳۔ حضرت ابن عمر ؓ سے روایت ہے کہ رسول اللہﷺ نے فرمایا: صاحب (حافظ)قرآن کی مثال رسی سے بندھے ہوئے اونٹ کی سی ہے اگر وہ اس اونٹ کی حفاظت اور نگرانی کر تا ہے تو اسے روک کر رکھتا ہے اور اگر اسے کھول دے تو وہ بھاگ جاتا ہے۔ (متفق علیہ)
توثیق الحدیث :اخرجہ البخاری (/۷۹۹۔ فتح)و مسلم (۷۸۹)۔ 
۱۸۲۔ باب: قرآن مجید کو اچھی آواز کے ساتھ پڑھنا ،جس شخص کی آواز اچھی ہو اس سے قرآن پڑھنے کی درخواست کرنا اور اور  اسے غور سے سننا مستحب ہے۔ 
۱۰۰۴۔ حضرت ابوہریرہ ؓ بیان کرتے ہیں کہ میں نے رسول اللہﷺ کو فرماتے ہوئے سنا : اللہ تعالیٰ اس طرح کسی چیز کے لیے توجہ سے کان نہیں لگا تا جس طرح وہ اس نبیﷺ کے لیے کان لگاتا ہے جو خوش آواز ہے اور غنا کے ساتھ اونچی آواز سے قرآن مجید کی تلاوت کرتا ہے۔ (متفق علیہ)
توثیق الحدیث : اخرجہ البخاری (/۶۸۹۔ فتح)و مسلم (۷۹۲) (۲۳۳)۔ 
۱۰۰۵۔ حضرت ابوموسیٰ اشعری ؓ سے روایت ہے کہ رسول اللہﷺ نے انہیں فرمایا: (اے ابو موسیٰ)! تمہیں آل داؤد ؑ کے ’’مزامیر‘‘ میں سے ایک مزمار (اچھی آواز)دی گئی ہے۔ (متفق علیہ)
اور مسلم کی ایک روایت میں ہے کہ رسول اللہﷺ نے انہیں فرمایا: اگر تمہیں معلوم ہو جاتا کہ گزشتہ رات میں تمہاری قرات سن رہا تھا (تو یقیناً تمہارے لیے یہ خوشی کی بات ہوتی)۔ 
توثیق الحدیث :اخرجہ البخاری (/۹۲۹۔ فتح)و مسلم (۷۹۳) (۲۳۶)۔ 
۱۰۰۶۔ حضرت برا بن عازب ؓ بیان کر تے ہیں کہ میں نے نبیﷺ کو نماز عشا میں سورۃ التین پڑھتے ہوئے سنا ،میں نے آپ سے زیادہ خوش آواز کسی کو نہیں سنا۔ (متفق علیہ)
توثیق الحدیث :اخرجہ البخاری (/۲۵۱۲۔ فتح)و مسلم (۴۶۴) (۱۷۷)۔ 
۱۰۰۷۔ حضرت ابو لبا بہ بشیر بن عبد المنذر ؓ سے روایت ہے کہ نبیﷺ نے فرمایا: جو شخص غنا کے ساتھ قرآن نہ پڑھے وہ ہم میں سے نہیں۔ (ابوداؤد۔ سند جید ہے)
توثیق الحدیث :صحیح۔ أخر جہ ابوداؤد (۱۴۷۱)با سناد صحیح۔ 
۱۰۰۸۔ حضرت ابن مسعود ؓ بیان کرتے ہیں نبیﷺ نے مجھے فرمایا: مجھے قرآن پڑھ کر سناؤ۔ میں نے عرض کیا یا رسول اللہ! میں آپ کو پڑھ کر سناؤں حالانکہ وہ تو آپ پر اتارا گیا ہے ؟ آپ نے فرمایا: میں یہ پسند کر تا ہوں کہ اپنے علاوہ کسی اور سے سنوں ؟پس میں نے آپ کے سامنے سورۂ نسا کی تلاوت کی حتیٰ کہ میں اس آیت تک پہنچ گیا، پس اس وقت کیا حال ہو گا جب ہم ہر امت میں سے ایک گواہ لائیں گے اور ان سب پر آپ کو گواہ بنائیں گے ؟ (النسا ۴۱)تو آپ نے فرمایا: اب تم بس کرو۔ میں نے جو آپ کی طرف دیکھا تو آپ کی آنکھوں سے آنسو جاری تھے۔ 	 (متفق علیہ)
توثیق الحدیث کے لیے حدیث نمبر (۴۴۶) ملاحظہ فرمائیں۔ 
۱۸۳۔ باب: مخصوص سورتیں اور مخصوص آیتیں پڑھنے کی ترغیب۔ 
۱۰۰۹۔ حضرت ابو سعید رافع بن معلی ؓ بیان کرتے ہیں کہ رسول اللہﷺ نے مجھے فرمایا: کیا میں تمہارے مسجد سے نکلنے سے پہلے پہلے تمہیں قرآن مجید کی عظیم تر ین سورت نہ سکھاؤں ؟ پس آپ نے میرا ہاتھ پکڑ لیا جب ہم مسجد سے باہر نکلنے لگے تو میں نے عرض کیا : یا رسول اللہ ! آپ نے فرمایا تھا کہ میں تمہیں قرآن مجید کی عظیم ترین سورت سکھاؤں گا؟ آپ نے فرمایا: ’’الحمد للہ رب العالمین‘‘ یہی۔  ’’سبع مثانی‘‘ (سات آیتیں ہیں جو بار بار دہرائی جاتی ہیں) اور یہی قرآن مجید ہے جو مجھے دیا گیا ہے۔ (بخاری)
توثیق الحدیث : اخرجہ البخاری (۸!۱۵۷۔ فتح)۔ 
۱۰۱۰۔ حضرت ابو سعید خدری ؓ سے روایت ہے کہ رسول اللہﷺ نے ’’قل ھو اللہ‘‘ کے بارے میں فرمایا: ’’اس ذات کی قسم جس کے ہاتھ میں میری جان ہے ! یہ تہائی قرآن کے برابر ہے۔ ‘‘ 
ایک اور روایت میں ہے کہ رسول اللہﷺ نے اپنے صحابہ سے فرمایا: ’’کیا تم میں سے کوئی ایک اس بات سے عاجز ہے کہ وہ ایک رات میں ایک تہائی قرآن پڑھتے ؟‘‘ تو یہ بات ان پر گراں گزری، انہوں نے عرض کیا : یا رسول اللہ! ہم میں سے کون اس کی طاقت رکھتا ہے ؟ آپ نے فرمایا: ، ’’قل ھو اللہ أحداﷲالصمد‘‘ تہائی قرآن ہے۔ ‘‘ 
 توثیق الحدیث : اخرجہ البخاری (۹!۵۹۔ فتح)
۱۰۱۱۔ حضرت ابو سعید خدری ؓ ہی سے روایت ہے کہ ایک آدمی نے کسی دوسرے آدمی کو ’’قل ہو اللہ احد‘‘ پڑھتے ہوئے سنا۔ وہ اسے بار بار دہرا رہا تھا ، جب صبح ہوئی تو وہ رسول اللہﷺ کی خدمت میں آیا اور آپ سے اس شخص کا ذکر کیا ، وہ آدمی اس عمل کو معمولی سمجھتا تھا۔ پس رسول اللہﷺ نے فرمایا:اس ذات کی قسم جس کے ہاتھ میں میری جان ہے ! یہ سورت تو تہائی قرآن کے برابر ہے۔ 	 (بخاری)
توثیق الحدیث : اخرجہ البخاری (/۵۸۹۔ ۵۹۔ فتح)
۱۰۱۲۔ حضرت ابو ہریرہ ؓ سے روایت ہے کہ رسول اللہﷺ نے ’’قل ہو اللہ احد‘‘ کے بارے میں فرمایا:یہ تو تہائی قرآن کے برابر ہے۔ (مسلم)
توثیق الحدیث : اخرجہ مسلم (۸۱۲)۔ 
۱۰۱۳۔ حضرت انس ؓ سے روایت ہے کہ ایک آدمی نے کہا :یا رسول اللہﷺ !میں سورت ’’قل ہواللہ احد‘‘ سے محبت کرتا ہوں۔ آپ نے فرمایا:بے شک اس کی محبت تمہیں جنت میں لے جائے گی۔ (ترمذی۔ حدیث حسن ہے ،بخاری تعلیقُا روایت کیا ہے)
توثیق الحدیث : حسن۔ اخرجہ البخاری (/۲۵۵۲۔ فتح)تعلیقُا، و وصلہ الترمذی (۲۹۰۱)۔ 
۱۰۱۴۔ حضرت عقبہ بن عامر ؓ سے روایت ہے کہ رسول اللہﷺ نے فرمایا:کیا تمہیں معلوم نہیں کہ اس رات کچھ ایسی آیات نازل کی گئی ہیں جن کی مثال کبھی نہیں دیکھی گئی؟ وہ (آیات) ’’قل أعوذ برب الفلق‘‘ اور  ’’قل أعوذ برب الناس‘‘ ہیں۔ (مسلم)
توثیق الحدیث :اخرجہ مسلم (۸۱۴)۔ 
۱۰۱۵۔ حضرت ابو سعید خدری ؓ بیان کرتے ہیں کہ رسول اللہﷺ (اپنے الفاظ میں) جنوں اور لوگوں کی نظر بد سے پناہ مانگا کرتے تھے حتیٰ کہ معوذ تین (سورۂ فلق اور سورۂ ناس) نازل ہو گئیں۔ پس جب یہ دونوں نازل ہوئیں تو آپ نے انہیں اختیار کر لیا اور ان کے علاوہ جو کچھ تھا اسے ترک کر دیا۔ 	 (ترمذی۔ حدیث حسن ہے)
توثیق الحدیث : اخرجہ الترمذی (۲۰۵۸)و ابن ماجہ (۳۵۱) والنسائی (/۲۷۱۸)۔ اسنادصحیح۔ 
۱۰۱۶۔ حضرت ابوہریرہ ؓ سے روایت ہے کہ رسول اللہﷺ نے فرمایا: قرآن مجید میں تین آیات والی ایک سورت نے ایک آدمی کے بارے میں سفارش کی حتیٰ کہ اسے بخش دیا گیا اور وہ سورت ’’تبارک الذی بیدہ الملک‘‘ (یعنی سورۂ ملک)ہے۔ (ابوداؤد، ترمذی۔ حدیث حسن ہے)
ابو داؤد کی ایک روایت میں (تشفع)سفارش کرے گی‘‘ کے الفاظ ہیں۔ 
توثیق الحدیث : صحیح لغیرہ۔ اخرجہ ابوداؤد (۱۴۰۰) (و الترمذی (۲۸۹۱)و ابن ماجہ (۳۷۸۶)و احمد (/۲۹۹۲، ۳۲۱) والحاکم (/۵۶۵۱، /۴۹۷۲)۔ اس کی سند حسن ہے اس کیلئے سیدنا ابن عباس اور سیدنا انس ؓ کی احادیث شاہد ہیں لہٰذا بالجملہ یہ حدیث شواہد کی بنا پر صحیح ہے۔ 
۱۰۱۷۔ حضرت ابو مسعود بدری ؓ سے روایت ہے کہ بنیﷺ نے فرمایا: جس شخص نے رات کے وقت سورۂ بقرہ کی آخر ی دو آیتیں تلاوت کیں تو وہ اس کے لیے کافی ہو جائیں گی۔ (متفق علیہ)
بعض نے کہا یہ آیتیں اس رات کی نا پسندیدہ چیزوں کے شر سے اسے کافی ہو جائیں گی اور بعض نے کہا کہ یہ دو آیتیں اسے قیام اللیل سے کافی ہو جائیں گی۔ 
توثیق الحدیث : اخرجہ البخاری (/۵۵۹۔ فتح)و مسلم (۸۰۸)۔ 
۱۰۱۸۔ حضرت ابوہریرہ ؓ سے روایت ہے کہ رسول اللہﷺ نے فرمایا: تم اپنے گھروں کو قبرستان نہ بناؤ بیشک شیطان اس گھر سے بھاگ جاتا ہے جس میں سورۃ بقرہ پڑھی جاتی ہے۔ 	 (مسلم)
توثیق الحدیث : اخرجہ مسلم) (۷۸۰)
۱۰۱۹۔ حضرت ابی بن کعب ؓ بیان کرتے ہیں کہ رسول اللہﷺ نے فرمایا: اے ابو منذر! کیا تجھے معلوم ہے کہ قرآن مجید کی کون سی سب سے بڑ ی آیت تمہارے پاس ہے ؟ میں نے عرض کیا ’’اللہ لا الہ الا ہو الحی القیوم‘‘ آپ نے پیار سے میرے سینے پر ہاتھ مارا اور فرمایا: ابو منذر! تمہیں علم مبارک ہو۔ (مسلم)
توثیق الحدیث :اخرجہ مسلم (۸۱۰)
۱۰۲۰۔ حضرت ابو ہریرہؓ۔ بیان کرتے ہیں کہ رسول اللہﷺ نے زکوٰۃ رمضان (فطرانے)کی حفاظت پر مجھے مامور فرمایا:۔ پس ایک آنے والا میرے پاس آیا اور کھانے کے (غلے میں سے)لپ بھرنے گا، تو میں نے اسے پکڑ لیا اور کہا کہ میں تمہیں رسول اللہﷺ کے پاس لے کر جاؤں گا۔ اس نے کہا میں محتاج اور عیال دار ہوں اور مجھے سخت ضرورت ہے ، پس میں نے اسے چھوڑ دیا۔ جب میں نے صبح کی تو رسول اللہﷺ نے فرمایا: ابوہریرہ ! گزشتہ رات تیرے قیدی نے کیا کیا؟ میں نے عرض کیا یا رسول اللہ۔ ! اس نے ضرورت اور عیال داری کی شکایت کی، پس مجھے اس پر رحم آ گیا تو میں نے اسے چھوڑ دیا۔ آپ نے فرمایا: ’’اس نے تجھ سے جھوٹ بولا ہے اور وہ پھر آئے گا۔ پس مجھے یقین ہو گیا کہ وہ رسول اللہﷺ کے فرمان کے مطابق وہ ضرور آئے گا ، میں اس کی تاک میں تھا کہ وہ آیا اور کھانے کے (غلے میں سے)لپ بھرنے لگا۔ میں نے اسے پکڑ لیا اور کہا میں تمہیں ضرور رسول اللہﷺ کے پاس لے کر جاؤں گا۔ اس نے کہا مجھے چھوڑ دو۔ اس لیے کہ میں محتاج ہوں اور عیال دار بھی ہوں میں آئندہ نہیں آؤں گا۔ پس مجھے اس پر رحم آ گیا اور میں نے اس کا راستہ چھوڑ دیا۔ پس میں نے صبح کی تو رسول اللہﷺ نے مجھے فرمایا: ابو ہریرہ ! گزشتہ رات تمہارے قیدی نے کیا کیا ؟ میں نے عرض کیا: یا رسول اللہ !اس نے حاجت مندی اور عیالداری کی شکایت کی، پس مجھے رحم آ گیا تو میں نے اس کا راستہ چھوڑ دیا۔ آپ نے فرمایا: اس نے تیرے ساتھ جھوٹ بولا ہے اور وہ پھر آئے گا۔ پس میں تیسری رات بھی اس کی گھات میں بیٹھ گیا ،وہ آیا اور کھانے کے (غلے میں سے) لپ بھرنے لگا ،میں نے اسے پکڑ لیا اور کہا کہ میں تمہیں ضرور رسول اللہﷺ کی خد مت میں پیش کروں گا اور یہ تیسری مرتبہ ہے تو ہر بار یہی کہتا ہے کہ میں نہیں آؤں گا لیکن پھر۔ آ جا تا ہے۔ اس نے کہا مجھے چھوڑ دو ،میں تمہیں چند کلمات سکھاتا ہوں جن کے ذریعے سے اللہ تعالیٰ تمہیں فائدہ پہنچائے گا۔ میں نے کہا وہ کیا ہیں ؟ اس نے کہا جب تم اپنے بستر پر لیٹنے لگو تو آیت الکرسی پڑھ لیا کرو، پھر اللہ تعالیٰ کی طرف سے صبح تک تمہارے لیے ایک محافظ مقرر رہے گا اور شیطان تمہارے قریب بھی نہیں آئے گا۔ پس میں نے اس کا راستہ چھوڑ دیا۔ میں نے صبح کی تو رسول اللہﷺ نے مجھے فرمایا: گزشتہ رات تمہارے قیدی نے کیا کیا ؟ میں نے عرض کیا :یا رسول اللہ ! اس نے یہ ضمانت دی کہ وہ مجھے چند کلمات سکھائے گا، جن کے ذریعے سے اللہ تعالیٰ مجھے فائدہ پہنچائے گا،پس میں نے اس کا راستہ چھوڑ دیا۔ آپ نے فرمایا: وہ کلمات کیا ہیں ؟ میں نے عرض کیا اس نے مجھے بتایا کہ جب تم اپنے بستر پر لیٹنے لگو تو شرع سے آخر۔ تک آیت الکرسی پڑھ لیا کرو ’’اللہ لا الہ الہ ھو الحیی القیوم‘‘ اور اس نے مجھے مزید بتایا کہ اللہ تعالیٰ کی طرف سے تمہارے اوپر محافظ مقرر رہے گا اور تمہارے قریب شیطان نہیں آئے گا حتیٰ کہ صبح ہو جائے گی۔ پس نبیﷺ نے فرمایا: اس نے تمہارے ساتھ تو سچ بولا اور وہ خود بڑا جھوٹا ہے ابو ہریرہ ! کیا تمہیں معلوم ہے کہ تم تین راتیں کس سے مخاطب رہے ہو؟ ابوہریرہ ؓ کہتے ہیں، میں نے کہا : ’’نہیں‘‘ (مجھے معلوم نہیں) آپ نے فرمایا:و ہ شیطان تھا۔ 	 (بخاری)
توثیق الحدیث : اخرجہ البخاری (/۴۸۷۴۔ فتح)، تعلیقا
اسے امام بخاری نے معلق بیان کیا ہے جبکہ اسماعیلی نے اسے موصول بیان کیا ہے جیسا کہ ’’ھدی الساری (۴۲)اور فتح الباری (/۴۸۸۴)میں ہے۔ اور ابن حجر نے بھی تعلیق التعلیق (/۲۰۶۳) میں اسے موصول بیان کیا۔ 
۱۰۲۱۔ حضرت ابو دردا ؓ سے روایت ہے کہ رسول اللہﷺ نے فرمایا: جس شخص نے سورۂ کہف کی پہلی دس آیات یاد کر لیں ، وہ فتنہ دجال سے محفوظ رہے گا۔ 
 ایک اور روایت میں ہے : (جو) سورۂ کہف کی آخر ی دس آیتیں (یاد کر لے گا)۔ 		 (مسلم)
توثیق الحدیث : اخرجہ مسلم (۸۰۹)
۱۰۲۲۔ حضرت ابن عباسؓ بیان کر تے ہیں کہ ایک دفعہ حضرت جبرائیل ؑ نبیﷺ کے پاس تشریف فرما تھے کہ انھوں نے اپنے اوپر سے ایک آواز سنی تو انھوں نے اپنا سر اوپر کی طرف اٹھایا اور فرمایا: یہ آسمان میں ایک دروازہ ہے جو آج ہی کھولا گیا ہے اور آج سے پہلے کبھی نہیں کھولا گیا پس اس میں سے ایک فرشتہ اترا تو فر مایا: یہ فرشتہ جو زمین پر اترا ہے یہ صرف آج ہی اترا ہے، پس اس نے سلام کیا اور کہا : آپ کو دو نوروں کی بشارت ہو جو آپ کو دیے گئے ہیں ،وہ آپ سے پہلے کسی نبی کو نہیں دیے گئے : فاتحہ الکتاب (سورۂ فاتحہ) اور سورۂ بقرہ کی آخر ی آیات ، آپ ان میں سے جس حرف کی بھی تلاوت کریں گے تو آپ کو (اس کی مناسبت سے) وہ چیز عطا کر دی جائے گی۔ (مسلم) 
توثیق الحدیث : اخرجہ مسلم (۸۰۶)۔ 
۱۸۴۔ باب: قرآن مجید پڑھنے کے لیے جمع ہونا مستحب ہے۔ 
۱۰۲۳۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جو اللہ تعالیٰ کے گھروں میں سے کسی گھر میں اکٹھے ہو کر کتاب اللہ کی تلاوت کرتے ہیں اور آپس میں ایک دوسرے کو اس کا درس دیتے ہیں تو ان پر سکینت نازل ہو تی ہے انہیں رحمت ڈھانپ لیتی ہے، فرشتے انہیں گھیر لیتے ہیں اور اللہ تعالیٰ اپنے پاس موجود فرشتوں میں ان کا ذکر فرماتا ہے۔ (مسلم)
توثیق الحدیث : اخرجہ مسلم (۲۶۹۶)
۱۸۵۔ باب: وضو کی فضیلت 
اللہ تعالیٰ نے فرمایا: اے ایمان والو! جب تم نماز کے لیے کھڑے ہونے کا ارادہ کرو تو اپنے چہروں کو اور ہاتھوں کو کہنیوں تک دھولو اور اپنے سروں کا مسح کر لو اور اپنے پاؤں کو ٹخنوں تک دھولو۔ ۔ ۔ ۔ اللہ تعالیٰ تم پر تنگی کا ارادہ نہیں کرتا بلکہ وہ یہ چاہتا ہے کہ تمہیں پاک کرے اور اپنی نعمت تم پر پوری کرے تاکہ تم شکر کرو۔  (سورۃ المائدۃ:۶)
۱۰۲۴۔ حضرت ابو ہریرہ ؓ بیان کرتے ہیں کہ میں نے رسول اللہﷺ کو فرماتے ہوئے سنا: بے شک میری امت کو قیامت والے دن اس حال میں پکارا جائے گا کہ ان کے اعضائے وضو آثار وضو کی وجہ سے چمکتے ہوں گے۔ پس جو شخص اپنی اس چمک کو بڑھانے کی طاقت رکھتا ہو تو اسے ایسا کرنا چاہیے۔ 	 (متفق علیہ)
توثیق الحدیث : اخرجہ البخاری (/۲۳۵۱۔ فتح)و مسلم (۲۴۶) (۳۵)۔ 
۱۰۲۵۔ حضرت ابو ہریرہ ؓ بیان کرتے ہیں کہ میں نے اپنے خلیلﷺ کو فرماتے ہوئے سنا : مومن کا زیور وہاں تک پہنچے گا جہاں تک وضو پہنچے گا۔ (مسلم)
توثیق الحدیث : اخرجہ مسلم (۲۵۰)
۱۰۲۶۔ حضرت عثمان بن عفان ؓ بیان کرتے ہیں کہ رسول اللہﷺ نے فرمایا: جس شخص نے وضو کیا اور اچھی طرح وضو کیا تو اس کے جسم سے حتیٰ کہ اس کے ناخنوں کے نیچے سے بھی اس کی خطائیں نکل جاتی ہیں۔ 	 (مسلم)
توثیق الحدیث : اخرجہ مسلم (۲۴۵)
۱۰۲۷۔ حضرت عثمان بن عفان ؓ ہی بیان کر تے ہیں کہ میں نے رسول اللہﷺ کو دیکھا آپ نے میرے اس وضو جیسا وضو کیا پھر فرمایا: جس شخص نے اس طرح وضو کیا اس کے سابقہ (صغیرہ) گناہ معاف کر دیے جاتے ہیں جبکہ اس کی نماز اور اسکا مسجد کی طرف چل کر جانا فضل (ثواب کے لحاظ سے زائد) ہے۔ (مسلم)
توثیق الحدیث : اخرجہ مسلم (۲۲۹)۔ 
۱۰۲۸۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جب مسلمان یا مومن بندہ وضو کر تا ہے اور اپنا چہرہ دھوتا ہے تو پانی کے ساتھ یا پانی کے آخر ی قطرے کے ساتھ اس کے چہرے سے وہ تمام گناہ نکل جاتے ہیں جن کی طرف اس نے اپنی آنکھوں سے دیکھا تھا اور جب وہ اپنے ہاتھ دھوتا ہے تو پانی کے ساتھ یا پانی کے آخر ی قطرے کے ساتھ اس کے ہاتھوں سے وہ تمام گناہ نکل جاتے ہیں جو اس کے ہاتھوں نے پکڑے (کیے) تھے اور جب وہ اپنے پاؤں دھوتا ہے تو پانی کے ساتھ یا پانی کے آخر ی قطرے کے ساتھ وہ تمام گناہ نکل جاتے ہیں جن کی طرف اس کے پاؤں چل کر گئے تھے حتیٰ کہ وہ گنا ہوں سے پاک صاف ہو کر نکلتا ہے۔ (مسلم)
توثیق الحدیث : اخرجہ مسلم (۲۴۲)۔ 
۱۰۲۹۔ حضرت ابو ہریرہؓ سے روایت ہے کہ رسول اللہﷺ قبرستان تشریف لے گئے تو فرمایا : ’’تم پر سلام ہو اے ایمان دار گھر والو ! اور بے شک ہم بھی، اگر اللہ تعالیٰ نے چاہا تو تمہارے ساتھ ملنے والے ہیں۔ میں چاہتا ہوں کہ ہم اپنے بھائیوں کو دیکھیں‘‘ ۔ صحابہ نے عرض کیا یا رسول اللہ !کیا ہم آپ کے بھائی نہیں ؟ آپ نے فرمایا: تم میرے صحابی ہو اور ہمارے بھائی وہ ہیں جو ابھی تک نہیں آئے۔ صحابہ نے کہا : یار سول اللہﷺ جو ابھی تک نہیں آئے آپ انہیں کیسے پہچانیں گے ؟ آپ نے فرمایا: مجھے بتاؤ اگر کسی آدمی کا سفید پیشانی اور سفید ٹانگوں والا گھوڑا خالص سیاہ رنگ کے گھوڑوں کے درمیان ہو تو کیا وہ آدمی اپنے گھوڑے کو نہیں پہچان لے گا؟ انھوں نے کیا کیوں نہیں یار سول اللہﷺ ضرور پہچان لے گا۔ پھر آپ نے فرمایا: پس وہ (میری امت کے بعد میں آنے والے لوگ) بھی روز قیامت اس حال میں آئیں گے کہ آثار وضو کی وجہ سے ان کے ہاتھ پاؤں اور چہرے روشن ہوں گے اور میں حوض کوثر پر ان کا میرِ سامان (پہلے پہنچا ہو ا) ہوں گا۔ (مسلم)
توثیق الحدیث : اخرجہ مسلم (۲۴۹)۔ 
۱۰۳۰۔ حضرت ابو ہریرہ ؓ سے روایت ہے کہ رسول اللہﷺ نے فرمایا: کیا میں تمہیں ایسا عمل نہ بتاؤں جس کے ذریعے سے اللہ تعالیٰ خطائیں اور گناہ معاف کر دیتا ہے اور درجات بلند فرما دیتا ہے ؟ صحابہ نے عرض کیا کیوں نہیں یا رسول اللہ ! آپ نے فرمایا: مشقت اور ناگواری کے با وجود اچھی طرح وضو کرنا، مساجد کی طرف زیادہ چل کر جانا ایک نماز کے بعد (دوسری) نماز کا انتظار کرنا ،پس یہی ’’رباط‘‘ ہے یہی ’’رباط‘‘ ہے۔ (مسلم)
توثیق الحدیث کے لیے حدیث نمبر (۱۳۱)ملاحظہ فرمائیں۔ 
۱۰۳۱۔ حضرت ابو مالک اشعری ؓ بیان کرتے ہیں کہ رسول اللہﷺ نے فرمایا: پاکیزگی نصف ایمان ہے۔ 	 (مسلم)
یہ روایت پوری تفصیل کے ساتھ ’’باب الصبر‘‘ میں گزر چکی ہے۔ اس موضوع پر حضرت عمر و بن عبسہ ؓ کی حدیث بھی ہے جو ’’باب الرجاء‘‘ کے آخر۔ پر حدیث نمبر (۴۳۸) کے تحت گزر چکی ہے اور یہ حدیث بہت عظیم ہے اور نیکی کے بہت سے کاموں پر مشتمل ہے۔ 
توثیق الحدیث کیلئے حدیث نمبر (۲۵)ملاحظہ فرمائیں۔ 
۱۰۳۲۔ حضرت عمر بن خطاب ؓ سے روایت ہے کہ نبیﷺ نے فرمایا تم میں سے جو شخص وضو کرے اور خوب اچھی طرح وضو کرے پھر یہ دعا پڑھے ’’میں گواہی دیتا ہوں کہ اللہ تعالیٰ کے سوا کوئی معبود نہیں، وہ یکتا ہے اس کا کوئی شریک نہیں اور میں گواہی دیتا ہوں کہ محمد ؐ اس کے بندے اور اس کے رسول ہیں‘‘ تو اس کے لیے جنت کے اٹھوں دروازے کھول دیے جاتے ہیں کہ وہ جس میں چاہے داخل ہو جائے۔ 	 (مسلم) 
اور امام ترمذی ؒ نے یہ الفاظ زیادہ روایت کیے ہیں اے اللہ ! مجھے توبہ کرنے والوں میں سے اور خوب پاکیزگی حاصل کرنے والوں میں سے بنا۔ 
توثیق الحدیث : اخرجہ مسلم (۲۳۴)الترمذی (۵۵)۔ 
۱۸۶۔ باب: اذان کی فضیلت
۱۰۳۳۔ حضرت ابو ہریرہ ؓ سے روایت ہے کہ رسول اللہﷺ نے فرمایا: اگر لوگوں کو معلوم ہو جائے کہ اذان دینے اور پہلی صف میں کھڑے ہونے کی کتنی فضیلت ہے پھر وہ اس پر قرعہ اندازی کرنے کے بغیر کوئی چارہ نہ پائیں تو وہ اس پر ضرور قرعہ اندازی کریں اور اگر وہ جان لیں کہ (نماز کے لیے) اول وقت آنے میں کیا فضیلت ہے تو وہ ضرور اس کی طرف دوڑ کر آئیں اور اگر وہ جان لیں کہ نماز عشا اور نماز فجر کی کتنی فضیلت ہے تو وہ ضرور ان میں شریک ہوں ،اگر چہ انہیں سر ین کے بل گھسٹ کر آنا پڑے۔ (متفق علیہ)
توثیق الحدیث : اخرجہ البخاری (/۹۶۲۔ فتح)و مسلم (۴۳۷)۔ 
۱۰۳۴۔ حضرت معاویہ ؓ بیان کرتے ہیں کہ میں نے رسول اللہﷺ کو فرماتے ہوئے سنا : ’’اذان دینے والے قیامت والے دن باقی تمام لوگوں سے لمبی گردن والے ہوں گے۔ ‘‘ (مسلم) 
توثیق الحدیث : اخرجہ مسلم (۳۸۷)
۱۰۳۵۔ حضرت عبداللہ بن عبد الرحمن بن ابی صعصعہ سے روایت ہے کہ ابو سعید خدری ؓ نے مجھے فرمایا: میں تمہیں دیکھتا ہوں کہ تم بکریوں اور جنگل سے محبت کر تے ہو۔ پس جب تم اپنی بکریوں میں یا جنگل میں ہو اور تم نماز کیلئے اذان دو تو پھر اونچی اور بلند آواز سے اذان دو۔ اس لیے کہ جہاں تک مؤذن کی آواز کو جن، انسان اور کوئی اور چیز سنتی ہے تو وہ قیامت والے دن اس کے لیے گواہی دے گی۔ حضرت ابوسعید ؓ نے فرمایا: میں نے اسے رسول اللہﷺ سے سنا ہے۔ (بخاری)
توثیق الحدیث : اخرجہ البخاری (/۸۷۲۔ ۸۸۔ فتح)
۱۰۳۶۔ حضرت ابو ہریرہ ؓ بیان کر تے ہیں کہ رسول اللہﷺ نے فرمایا: جب نماز کے لیے اذان دی جاتی ہے تو شیطان گوز مارتا (پادتا) ہوا پیٹھ پھیر کر بھاگ جا تا ہے (اتنی دور تک)کہ وہ اذان کی آواز نہیں سنتا ،جب اذان پوری ہو جاتی ہے تو پھر واپس۔ آ جاتا ہے حتیٰ کہ جب نماز کیلئے اقامت (تکبیر) کہی جاتی ہے تو پھر پیٹھ پھیر کر چلا جاتا ہے (اتنی دیر کیلئے)کہ جب اقامت ہو جاتی ہے تو پھر پلٹ آتا ہے حتیٰ کہ آدمی اور اس کے نفس کے درمیان سو سے ڈالتا ہے اور کہتا ہے فلاں چیز یاد کر ،فلاں چیز یاد کر ،یعنی ایسی چیزیں جو اسے پہلے یاد نہ تھیں۔ یہاں تک کہ آدمی کی یہ کفیت ہو جاتی ہے کہ اسے پتا نہیں چلتا کہ اس نے کتنی رکعت نماز پڑھی ہے۔ (متفق علیہ)
توثیق الحدیث : اخرجہ البخاری (/۸۴۲۔ ۸۵۔ فتح)
۱۰۳۷۔ حضرت عبد اللہ بن عمرو بن عاص ؓ سے روایت ہے کہ انہوں نے رسول اللہﷺ کو فرماتے ہوئے سنا :جب تم مؤذن کو (اذان دیتے ہوئے) سنو تو تم اسی طرح کہو جس طرح وہ کہتا ہے پھر مجھ پر درود بھیجو، اس لیے کہ جو شخص مجھ پر ایک مرتبہ درود بھیجتا ہے تو اللہ تعالیٰ اس پر دس دفعہ رحمت بھیجتا ہے ،پھر اللہ تعالیٰ سے میرے لیے وسیلہ طلب کرو۔ وہ (وسیلہ) جنت میں ایک مقام ہے جو اللہ تعالیٰ کے بندوں میں سے صرف ایک بندے کے لائق ہے اور مجھے امید ہے کہ وہ بند ہ میں ہی ہوں۔ پس جس شخص نے میرے لیے ’’وسیلے‘‘ ،کا سوال کیا اس کیلئے میری شفاعت حلال (واجب) ہو جائے گی۔ (مسلم)
توثیق الحدیث : اخرجہ مسلم (۳۸۴)۔ 
۱۰۳۸۔ حضرت ابو سعید خدری ؓ سے روایت ہے کہ رسول اللہﷺ نے فرمایا: جب تم اذان سنو تم اسی طرح کہو جس طرح مؤذن کہتا ہے۔ (متفق علیہ)
توثیق الحدیث : اخرجہ البخاری (/۹۰۲۔ فتح)۔ و مسلم (۳۸۳)۔ 
۱۰۳۹۔ حضرت جابر ؓ سے روایت ہے کہ رسول اللہﷺ نے فرمایا:جو شخص اذان سن کر یہ کہے : ’’اے اللہ! اس دعوت کامل اور کھڑ ی ہونے والی نماز کے رب !محمد ؐ۔ کو وسیلہ اور فضیلت عطا فرما اور انہیں اس مقام محمود پر فائز فرما، جس کا تو نے ان سے وعدہ کیا ہے‘‘ ۔ تو قیامت کے دن اس کے لیے میری شفاعت حلال ہو گی۔ 	 (بخاری)
توثیق الحدیث : اخرجہ البخاری (/۹۴۲۔ فتح)
۱۰۴۰۔ حضرت سعد بن ابی وقاص، ؓ نبیﷺ سے روایت کرتے ہیں کہ آپ نے فرمایا: جس شخص نے اذان سن کر یہ کہا : میں گواہی دیتا ہوں کہ اللہ تعالیٰ کے سوا کوئی معبود نہیں وہ یکتا ہے اس کا کوئی شریک نہیں اور یہ کہ محمدﷺ اس کے بندے اور رسول ہیں، میں اللہ تعالیٰ کے رب ہونے، محمدﷺ کے رسول ہونے اور اسلام کے دین ہونے پر راضی ہوں، تو اس کے گناہ معاف کر دیے جاتے ہیں۔ (مسلم)
توثیق الحدیث : اخرجہ مسلم (۳۸۶)۔ 
۱۰۴۱۔ حضرت انس ؓ بیان کرتے ہیں کہ رسول اللہﷺ نے فرمایا: اذان اور اقامت کے درمیان کی گئی دعا رد نہیں کی جاتی۔ (ابو داؤد، ترمذی۔ حدیث حسن ہے۔ )
توثیق الحدیث : صحیح۔ اخرجہ ابو داؤد (۵۲۱)و الترمذی (۲۱۲)و احمد (/۱۵۵۳و۲۲۵)
۱۸۷۔ باب: نمازوں کی فضیلت 
اللہ تعالیٰ نے فرمایا: یقیناً نماز بے حیائی اور برائی سے روکتی ہے۔ 	 (سورۃ العنکبوت:۴۵)
۱۰۴۲۔ حضرت ابو ہریرہ ؓ بیان کرتے ہیں کہ میں نے رسول اللہﷺ کو فرماتے ہوئے سنا: مجھے بتاؤ اگر تمہارے کسی ایک کے دروازے پر نہر و، جس سے وہ ہر روز پانچ مرتبہ غسل کر تا ہو تو کیا اس کے جسم پر کوئی میل کچیل باقی رہے گا؟ صحابہ کرام نے عرض کیا اس کے جسم پر کوئی میل کچیل باقی نہیں رہے گا۔ آپ نے فرمایا: پس یہی پانچ نمازوں کی مثال ہے اللہ تعالیٰ ان کے ذریعے سے خطائیں معاف فرما دیتا ہے۔ 	 (متفق علیہ)
توثیق الحدیث : اخرجہ البخاری (/۱۱۲۔ فتح) مسلم (۶۶۷)۔ 
۱۰۴۳۔ حضرت جابر ؓ بیان کرتے ہیں کہ رسول اللہﷺ نے فرمایا: پانچوں نمازوں کی مثال اس گہری نہر کی سی ہے جو تم میں سے کسی ایک دروازے پر بہہ رہی ہو اور وہ اس سے روزانہ پانچ مرتبہ غسل کر تا ہو۔ (مسلم)
توثیق الحدیث : اخرجہ مسلم (۶۶۸)۔ 
۱۰۴۴۔ حضرت ابن مسعود ؓ سے روایت ہے کہ ایک آدمی نے کسی عورت سے بوسو کنار کیا ، پھر وہ نبیﷺ کی خدمت میں حاضر ہوا اس نے آپؐ۔ کو بتایا تو اللہ تعالیٰ نے یہ آیت نازل فرمائی:۔ ۔ ’’اور نماز قائم کرو دن کے دونوں کناروں اور کچھ رات کی گھڑ یوں میں بے شک نیکیاں برائیوں کو دور کر دیتی ہیں‘‘ ۔ (ھود:۱۱۴)اس آدمی نے کہا کیا یہ آیت میرے لیے (خاص) ہے ؟ آپ نے فرمایا: (نہیں ! یہ)میری تمام امت کے لیے ہے۔ (متفق علیہ)۔ 
توثیق الحدیث : اخرجہ البخاری (/۸۲۔ فتح)و مسلم (۲۷۶۳)۔ 
۱۰۴۵۔ حضرت ابوہریرہ ؓ سے روایت ہے کہ رسول اللہ نے فرمایا: پانچوں نمازیں اور ایک جمعہ دوسرے جمعہ تک ان کے مابین ہونے والے (صغیرہ)گنا ہوں کا کفارہ ہیں بشرطیکہ کبیرہ گنا ہوں سے اجتناب کیا جائے۔ (مسلم)
توثیق الحدیث : اخرجہ مسلم (۲۳۳)۔ 
۱۰۴۶۔ حضرت عثمان بن عفان ؓ بیان کرتے ہیں کہ میں نے رسول اللہﷺ کو فرماتے ہوئے سنا جو مسلمان شخص ایسا ہو کہ فرض نماز کا وقت آنے پر وہ اس نماز کے لیے اچھی طرح وضو کرے خشوع و خضوع کا اہتمام کرے اور اچھی طرح رکوع کرے تو یہ نماز اس سے پہلے کیے ہوئے گنا ہوں کا کفارہ بن جاتی ہے جب تک کہ وہ کسی کبیرہ گناہ کا ارتکاب نہ کرے اور یہ گنا ہوں کی معافی کا سلسلہ ہمیشہ رہتا ہے۔ 	 (مسلم)
توثیق الحدیث : اخرجہ مسلم (۲۲۸)
۱۸۸۔ باب: نماز صبح اور نماز عصر کی فضیلت
۱۰۴۷۔ حضرت ابو موسیٰؓ سے روایت ہے کہ رسول اللہﷺ نے فرمایا :جس شخص نے دو ٹھنڈی نمازیں ادا کیں وہ جنت میں داخل ہو گا۔ 		 (متفق علیہ)
توثیق الحدیث : اخرجہ البخاری (/۵۲۲۔ فتح)و مسلم (۶۳۵)۔ 
۱۰۴۸۔ حضر زہیر ؓ عمار بن رویبہ ؓ بیان کرتے ہیں کہ میں نے رسول اللہﷺ کو فرماتے ہوئے سنا : جو شخص طلوع آفتاب سے پہلے اور اس کے غروب ہونے سے پہلے نماز پڑھتا ہے تو وہ جہنم میں نہیں جائے گا۔ یعنی نماز فجر اور نماز عصر پڑھتا ہے۔ (مسلم)
توثیق الحدیث : اخرجہ مسلم (۶۳۴)
۱۰۴۹۔ حضرت جندب بن سفیان ؓ بیان کرتے ہیں کہ رسول اللہﷺ نے فرمایا: ’’جو شخص نماز صبح پڑھتا ہے وہ اللہ تعالیٰ کی امان میں ہو تا ہے۔ پس اے ابن آدم ! تو غور کر کہ اللہ تعالیٰ تجھ سے اپنی امان کے متعلق کسی قسم کی باز پرس نہ کرے۔ ‘‘ (مسلم) 
توثیق الحدیث وقفہ الحدیث کے لیے حدیث نمبر (۲۳۲) ملاحظہ فرمائیں۔ 
۱۰۵۰۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: ’’تمہارے پاس رات اور دن کے وقت فرشتے باری باری آتے ہیں اور وہ نماز صبح اور نماز عصر کے وقت اکٹھے ہوتے ہیں پھر جو فرشتے تمہارے پاس رات کو ٹھہرے تھے وہ اوپر چڑھ جاتے ہیں۔ پس اللہ تعالیٰ ان فرشتوں سے پوچھتا ہے حالانکہ وہ ان کے بارے میں خوب جانتا ہے :تم نے میرے بندوں کوکس حالت میں چھوڑا ؟فرشتے جواب دیتے ہیں۔ ہم نے جب انہیں چھوڑا تو وہ نماز پڑھ رہے تھے اور جب ہم ان کے پاس گئے تھے تو تب بھی وہ نماز پڑھ رہے تھے۔ (متفق علیہ)
توثیق الحدیث : اخرجہ البخاری (/۳۳۲۔ فتح)و مسلم (۶۳۲)۔ 
۱۰۵۱۔ حضرت جریر بن عبد اللہ بجلی ؓ بیان کرتے ہیں کہ ہم نبیﷺ کی خدمت میں حاضر تھے کہ آپ نے بد ر (چودھویں رات) کے چاند کی طرف دیکھا اور فرمایا: تم اپنے رب کوایسے ہی دیکھو گے جس طرح تم اس چاند کودیکھ رہے ہو اور تم اسے دیکھنے میں کوئی مشقت محسوس نہیں کر رہے۔ پس اگر تم استطاعت رکھو کہ تم نماز فجر اور نماز عصر کے بارے میں مغلوب نہ ہو تو تم ضرور ایسا کیا کرو۔ (متفق علیہ)
ایک اور روایت میں ہے : آپ نے چودھویں رات کو چاند کی طرف دیکھا۔ 
توثیق الحدیث : اخرجہ البخاری (/۳۳۲۔ فتح)و مسلم (۶۳۳)والر وایۃ الثانیۃ عندالبخاری (/۵۹۷۸۔ فتح)۔ 
۱۰۵۲۔ حضرت بریدہ ؓ بیان کرتے ہیں کہ رسول اللہﷺ نے فرمایا: جس شخص نے نماز عصر چھوڑ ی دی پس اس کے عمل تو برباد ہو گئے۔ (بخاری)
توثیق الحدیث : اخرجہ البخاری (/۳۱۲ و۶۶۔ فتح)۔ 
۱۸۹۔ باب: مساجد کی طرف چل کر جانے فضیلت 
۱۰۵۳۔ حضرت ابوہریرہ ؓ سے روایت ہے کہ نبیﷺ نے فرمایا : جو شخص صبح کے وقت مسجد کی طرف جاتا ہے یا شام کے وقت تو وہ جب بھی صبح کے وقت جائے تو یا شام کے وقت جائے اللہ تعالیٰ اس کے لیے جنت میں مہمانی تیار کرتا ہے۔ (متفق علیہ)
توثیق الحدیث : اخرجہ البخاری (/۱۴۸۲۔ فتح)و مسلم (۶۶۹)۔ 
۱۰۵۴۔ حضرت ابوہریرہ ؓ ہی سے روایت ہے کہ نبیﷺ نے فرمایا: جو شخص اپنے گھر میں اچھی طرح طہارت حاصل کرے (وضو وغیرہ کرے)پھر اللہ تعالیٰ کے گھروں میں سے کسی گھر (یعنی مسجد) کی طرف جائے تاکہ اللہ کے فرائض میں سے کسی فریضے (نماز)کو ادا کرے تو اس کے قدم اس طرح (شمار) ہوں گے کہ ان میں سے ایک قدم گناہ مٹائے گا اور دوسرا درجہ بلند کرے گا۔ (مسلم)
توثیق الحدیث : اخرجہ مسلم (۶۶۶)۔ 
۱۰۵۵۔ حضرت ابی بن کعب ؓ بیان کرتے ہیں کہ ایک انصاری آدمی تھا ،میں نہیں جنتا کہ کوئی آدمی اس کی نسبت مسجد سے زیادہ دور ہو (یعنی وہ مسجد سے بہت دور رہتا تھا)لیکن اس کی کوئی ایک نماز بھی نہیں چوکتی تھی۔ اس سے کہا گیا اگر آپ ایک گدھا خرید لیں تا کہ اندھیرے اور سخت گرمی میں اس پر سوار ہو کر۔ آ جا یا کریں ؟اس نے جواب دیا مجھے یہ پسند نہیں کہ میرا گھر مسجد کے پہلو میں ہو،میں تو چاہتا ہوں کہ میرا مسجد کی طرف چل کر آنا اور جب میں اپنے گھر والوں کے پاس لوٹ کر جاؤں تب میرا لوٹنا ، یہ سب کچھ لکھا جائے۔ پس رسول اللہﷺ نے فرمایا: یقیناً اللہ تعالیٰ نے تیرے لیے یہ سب جمع فرما دیا ہے۔ 	 (مسلم)
توثیق الحدیث : اخرجہ مسلم (۶۶۳)۔ 
۱۰۵۶۔ حضرت جابر ؓ بیان کرتے ہیں کہ مسجد (نبوی) کے قریب کچھ جگہیں خالی ہوئیں تو بنو سلمہ نے مسجد کے قریب منتقل ہونے کا ارادہ کیا۔ نبیﷺ تک یہ بات پہنچی تو آپ نے انہیں فرمایا: مجھے پتا چلا ہے کہ تم مسجد کے قریب منتقل ہونا چاہتے ہو؟ انھوں نے عرض کیا جی ہاں یا رسول اللہ ! ہم نے یقیناً اس کا ارادہ کیا ہے۔ آپ نے فرمایا:بنو سلمہ!اپنے گھروں میں رہو، تمہارے نشانات قدم لکھے جاتے ہیں ، تم اپنے گھروں میں رہو ، تمہارے نشانات قدم لکھے جاتے ہیں۔ انھوں نے عرض کیا :اب ہمیں پسند نہیں کہ ہم (مسجد کے قریب) منتقل ہوں (مسلم) اور امام بخاری ؒ نے بھی اس مفہوم کی روایت حضرت انس ؓ سے بیان کی ہے۔ 
توثیق الحدیث : اخرجہ مسلم (۶۶۵)وأماحدیث أنس فعند البخاری (/۱۳۹۲۔ فتح)۔ 
۱۰۵۷۔ حضرت ابو موسیٰؓ بیان کرتے ہیں کہ رسول اللہﷺ نے فرمایا :نماز کے اعتبار سے لوگوں میں سب سے زیادہ اجر والا وہ شخص ہے جو اس کی طرف سب سے زیادہ دور سے چل کر آتا ہے پھر وہ جو اس سے بھی دور سے آتا ہے اور جو شخص نماز کا انتظار کرتا ہے حتیٰ کہ وہ اسے امام کے ساتھ پڑھتا ہے ، وہ اس شخص سے کہیں زیادہ اجر کا مستحق ہے جو اکیلے ہی نماز پڑھتا ہے اور سو جاتا ہے۔ (متفق علیہ)
توثیق الحدیث : اخرجہ البخاری (/۱۳۷۲)و مسلم (۶۶۲)۔ 
۱۰۵۸۔ حضرت بریدہؓ سے روایت ہے کہ نبیﷺ نے فرمایا: اندھیروں میں دور سے مسجد کی طرف چل کر آنے والوں کو روز قیامت ملنے والے نور کامل کی بشارت دو۔ 	 (ابو داؤد ترمذی)
توثیق الحدیث : صحیح۔ اخرجہ ابوداؤد (۵۶۱)و الترمذی (۲۲۳)
اس کی سند میں اگر چہ ضعف ہے لیکن اس کے کئی ایک شواہد ہیں ،جیسے سیدنا انس بند مالک ؓ اور سیدنا سہل بن سعد ؓ وغیرہ ہم کی احادیث۔ لہٰذا یہ حدیث صحیح ہے۔ 
۱۰۵۹۔ حضرت ابو ہریرہ ؓ سے روایت ہے کہ رسول اللہﷺ نے فرمایا: کیا میں تمہیں ایسا عمل نہ بتاؤں جس کے ذریعے سے اللہ تعالیٰ گناہ مٹا دیتا ہے اور اس کے ذریعے جنت میں درجات بلند کر تا ہے ؟
صحابہ نے عرض کیا : یا رسول اللہﷺ کیوں نہیں ؟ آپ نے فرمایا: تنگی و ناگواری کے باوجود اچھی طرح وضو کرنا، مساجد کی طرف زیادہ چل کر جانا اور (ایک) نماز کے بعد (دوسری)نماز کا انتظار کرنا، پس یہی ’’رباط‘‘ ہے یہی ’’رباط‘‘ (محاذ جنگ پر پڑاؤ) ہے۔ (مسلم)
توثیق الحدیث و۔ کے لئے حدیث نمبر (۱۳۱)ملاحظہ فرمائیں۔ 
۱۰۶۰۔ حضرت ابوسعید خدری ؓ سے روایت ہے کہ نبیﷺ نے فرمایا: جب تم کسی شخص کو بار بار مسجد کی طرف آتا جاتا دیکھو تو اس کے ایمان کی گواہی (کیونکہ) دو اللہ تعالیٰ نے فرمایا: اللہ کی مسجدوں کو وہی آباد کرتا ہے جو اللہ اور یوم آخر ت پر ایمان رکھتا ہے۔ 	 (التوبہ۔ ۸) (ترمذی۔ حدیث حسن ہے)
توثیق الحدیث : ضعیف الا سناد۔ اخرجہ الترمذی (۲۶۱۷و۳۰۹۳)و ابن ماجہ (۸۰۲) (و احمد (/۶۸۳، ۷۶)و ابن حبان (۱۷۲۱)والحاکم (/۲۱۲۱۔ ۲۱۳، /۳۳۲۲)۔ 
یہ روایت سنداً ضعیف ہے کیونکہ اس کی سند میں دراج راوی ہے اس کی ابوالہیثم سے روایات ضعیف ہیں۔ 
۱۹۰۔ باب:نماز کا انتظار کرنے کی فضیلت 
۱۰۶۱۔ حضرت ابو ہریرہ ؓ سے روایت ہے کہ رسول اللہﷺ نے فرمایا: تم میں سے کوئی ایک حالت نماز ہی میں رہتا ہے جب تک نماز اسے روکے رکھے کہ اسے اپنے گھر والوں کے پاس واپس جانے میں نماز کے علاوہ کوئی چیز مانع نہ ہو۔ (متفق علیہ)
توثیق الحدیث : اخرجہ البخاری (۲!۱۴۲۔ فتح)،و مسلم (۶۴۹) (۲۷۶)۔ 
۱۰۶۲۔ حضرت ابو ہریرہ ؓ ہی سے روایت ہے کہ رسول اللہﷺ نے فرمایا: فرشتے تمہارے اس آدمی کے حق میں دعا کرتے رہتے ہیں جو با وضو اسی جگہ بیٹھا رہے جہاں اس نے نماز پڑھی ہے فرشتے کہتے ہیں۔ اے اللہ !اسے بخش دے، اے اللہ اس پر رحم فرما۔ (بخاری)
توثیق الحدیث : اخرجہ البخاری (/۱۴۳۲فتح)۔ 
۱۰۶۳۔ حضرت انس سے روایت کہ رسول اللہﷺ نے ایک رات نماز عشا کو نصف رات تک مؤخر کر دیا پھر آپ نماز پڑھانے کے بعد ہماری طرف متوجہ ہوئے اور فرمایا: لوگوں نے نماز پڑھ لی اور وہ سو گئے لیکن تم جب سے نماز کے انتظار میں ہو برابر حالت نماز میں رہے ہو۔ (بخاری)
توثیق الحدیث : اخرجہ البخاری (/۵۱۲۔ فتح)
۱۹۱۔ باب : با جماعت نماز پڑھنے کی فضیلت 
۱۰۶۴۔ حضرت ابن عمر ؓ سے روایت ہے کہ رسول اللہﷺ نے فرمایا: با جماعت نماز ادا کرنا، اکیلے نماز پڑھنے سے ستائیس درجے افضل ہے۔ 		 (متفق علیہ)
توثیق الحدیث : اخرجہ البخاری (/۱۳۱۲و۱۳۷۔ فتح)و مسلم (۶۵۰)۔ 
۱۰۶۵۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: آدمی کی با جماعت نماز اس کی گھر اور بازار میں پڑھی گئی نماز سے پچیس گناہ زیاد ہ اجر رکھتی ہے۔ وہ اس طرح کہ جب اس نے وضو کیا تو اچھی طرح وضو کیا پھر مسجد کی طرف روانہ ہو ایہ اس کا نکلنا صرف نماز کی خاطر ہو پھر وہ جو قدم اٹھاتا ہے تو اس کی وجہ سے اس کا ایک درجہ بلند کر دیا جاتا ہے اور ایک گناہ معاف کر دیا جاتا ہے پھر جب وہ نماز پڑھتا ہے اور اس کے بعد با وضو اپنی نماز کی جگہ بیٹھا رہتا ہے تو فرشتے اس کے لیے دعائیں کرتے رہتے ہیں وہ کہتے ہیں اے اللہ ! اس پر رحمت نازل فرما اے اللہ اس پر رحمو کرم فرما۔ اور جب تک وہ نماز کے انتظار میں رہتا ہے تو وہ حالت نماز میں رہتا ہے۔ (متفق علیہ)
یہ الفاظ بخاری کے ہیں۔ 
توثیق الحدیث کیلئے حدیث (۱۰) ملاحظہ فرمائیں، لیکن اس جگہ الفاظ بخاری کے ہیں وہاں مسلم کے ہیں۔ 
۱۰۶۶۔ حضرت ابوہریرہ ؓ ہی بیان کرتے ہیں کہ ایک نابینا آدمی نبیﷺ کی خدمت میں حاضر ہوا تو اس نے عرض کیا یا رسول اللہ ! میرا کوئی قائد نہیں جو مجھے مسجد تک لے آیا کرے۔ پس اس نے رسول اللہﷺ سے یہ درخواست کی کہ آپ اسے گھر ہی میں نماز پڑھنے کی اجازت عطا فرما دیں۔ پس آپ نے اسے اجازت مرحمت فرما دی۔ جب وہ جانے کیلئے مڑا تو آپ نے اسے بلایا اور پوچھا : کیا تم نماز کی اذان سنتے ہو ؟ اس نے عرض کیا : جی ہاں آپ نے فرمایا: پھر اس کا جواب دے (یعنی تعمیل کرو)۔ (مسلم)
توثیق الحدیث : اخرجہ مسلم (۶۵۳)۔ 
۱۰۶۷۔ حضرت عبد اللہ بعض کے نزدیک عمرو بن قیس المعروف ابن ام مکتوم مؤذن ؓ سے روایت ہے کہ انھوں نے عرض کیا یا رسول اللہ !مدینے میں کیڑے مکوڑے اور درندے بہت ہیں (آپ مجھے گھر میں نماز پڑھنے کی اجازت مرحمت فرمائیں) رسول اللہ ؐ نے فرمایا: تم ’’حی علی الصلوۃ اور حی علی الفلاح‘‘ سنتے ہو؟ (اگر سنتے ہو) تو پھر مسجد میں آؤ۔ (ابوداؤد۔ سند حسن ہے)
توثیق الحدیث : صحیح۔ اخرجہ ابو داؤد (۵۵۳)والنسائی (/۱۰۹۲و۱۱۰)و ابن ماجہ (۷۹۲) با سناد صحیح۔ 
۱۰۶۸۔ حضرت ابو ہریرہ ؓ سے روایت ہے کہ رسول اللہﷺ نے فرمایا: اس ذات کی قسم جس کے ہاتھ میں میری جان ہے !میں نے یقیناً ارادہ کیا کہ میں لکڑ یاں اکٹھی کرنے کا حکم دوں وہ اکٹھی ہو جائیں پھر میں نماز کا حکم دوں اور اس کیلئے اذان دی جائے ،پھر میں کسی آدمی کو حکم دوں کہ وہ لوگوں کو نماز پڑھائے اور میں خود ان لوگوں کی طرف جاؤں جو نماز پڑھنے نہیں آتے اور ان سمیت ان کے گھروں کو آگ لگا دوں۔ (متفق علیہ)
توثیق الحدیث : اخرجہ البخاری (/۱۲۰۲۔ فتح)و مسلم (۶۵۱)۔ 
۱۰۶۹۔ حضرت ابن مسعود ؓ بیان کرتے ہیں کہ جس شخص کو یہ بات پسند ہو کہ وہ کل اللہ تعالیٰ سے اس حال میں ملاقات کرے کہ وہ مسلمان ہو تو اسے ان نمازوں کی حفاظت کرنی چاہیے جب بھی ان کے لیے اذان دی جائے۔ اس لیے کہ اللہ تعالیٰ نے تمہارے نبیﷺ کیلئے ہدایت کے طریقے مقرر فرمائے ہیں اور یہ نمازیں بھی انہی ہدایت کے طریقوں میں سے ہیں۔ اگر تم اپنے گھروں میں نمازیں پڑھو گے جیسا کہ یہ نماز سے پیچھے رہ جانے والا شخص اپنے گھر میں نماز پڑھتا ہے تو پھر تم نے اپنے نبی کی سنت کو چھوڑ دیا اور اگر تم نے اپنے نبی کی سنت کو چھوڑ دیا تو گمراہ ہو جاؤ گے۔ اور میں نے تو اپنے لوگوں کا یہ حال دیکھا ہے کہ نماز سے وہی منافق پیچھے رہتا جس کا نفاق معلوم ہوتا اور البتہ تحقیق (بعض مریض قسم کے) آدمی کو دو امیوں کے سہارے سے لایا جاتا ہے اور اسے صف میں کھڑا کیا جاتا ہے۔ (مسلم)
اور مسلم کی ایک روایت میں ہے حضرت ابن مسعود ؓ نے فرمایا: کہ رسول اللہﷺ نے ہمیں ہدایت کے طریقے سکھائے اور ہدایت کے طریقوں میں سے ہے کہ اس مسجد میں نماز پڑھی جائے جس میں اذان دی جائے۔ 
توثیق الحدیث : اخرجہ مسلم (۶۵۴) (۲۵۷)والروایۃ الثانیۃ عند مسلم (۶۵۴)۔ 
۱۰۷۰۔ حضرت ابو دردا ؓ بیان کرتے ہیں کہ میں نے رسول اللہﷺ کو فرماتے سنا : جس بستی یا جنگل میں تین آدمی ہوں اور ان میں با جماعت نماز کا اہتمام نہ ہوتا ہو تو ان پر یقیناً شیطان غالب آ چکا ہے۔ پس تم جماعت کو لازم پکڑ و، کیونکہ بھیڑ یا صرف اسی بکری کو کھاتا ہے جو ریوڑ سے دور رہتی ہے۔ (ابوداؤد۔ سند حسن ہے)
توثیق الحدیث : اخرجہ ابوداؤد (۵۴۷) والنسائی (/۱۰۶۲۔ ۱۰۷)و احمد (/۱۹۶۵، /۴۴۶۶) والحاکم (/۲۱۱۱) ابن حبان (۱،۲۱)
۱۹۲۔ باب: نماز فجر اور نماز عشا با جماعت ادا کرنے کی ترغیب 
۱۰۷۱۔ حضرت عثمان عفان ؓ بیان کرتے ہیں کہ میں نے رسول اللہﷺ کو فرماتے ہوئے سنا : جس شخص نے نماز عشا با جماعت ادا کی تو گویا اس نے آدھی رات قیام کیا اور جس شخص نے نماز فجر (بھی) با۔ جماعت۔ ادا کی تو گویا اس نے پوری رات قیام کیا۔ (مسلم)
اور ترمذی کی روایت میں ہے : حضرت عثمان بن عفان ؓ نے بیان کیا کہ رسول اللہﷺ نے فرمایا: جس شخص نے نماز عشا با جماعت ادا کی تو اس کے لیے آدھی رات کے قیام کا ثواب ہے اور جس شخص نے نماز عشا اور نماز فجر با جماعت ادا کی تو اس کے لیے پوری رات کے قیام کا ثواب ہے۔ (امام ترمذی نے کہا یہ حدیث حسن صحیح ہے)
توثیق الحدیث : اخرجہ مسلم (۶۵۶)و الر وایۃ الثانیۃ عند الترمذی (۲۲۱)۔ 
۱۰۷۲۔ حضرت ابوہریرہ ؓ سے روایت ہے کہ رسول اللہﷺ نے فرمایا: اگر لوگوں کو معلوم ہو جائے کہ نماز عشا اور نماز فجر میں کتنا ثواب ہے تو وہ ان میں ضرور حاضر ہوں خواہ وہ سرین کے بل چل کر آئیں۔ (متفق علیہ)
توثیق الحدیث کے لیے حدیث نمبر (۱۰۳۳)ملاحظہ فرمائیں۔ 
۱۰۷۳۔ حضرت ابوہریرہؓ ہی بیان کرتے ہیں کہ رسول اللہﷺ نے فرمایا: منافقوں پر نماز فجر اور نماز عشا کے علاوہ کوئی نماز زیادہ بھاری نہیں ، اگر وہ ان کی فضیلت جان لیں تو ضرور ان میں شریک ہوں خواہ انہیں سرین کے بل چل کر آنا پڑے۔ 	 (متفق علیہ)
توثیق الحدیث : اخرجہ البخاری (/۱۴۱۲۔ فتح)و مسلم (۴۳۷)
۱۹۳۔ باب: فرض نمازوں کی حفاظت کرنے کا حکم اور انہیں چھوڑ نے کی سخت ممانعت اور شدید وعید کا بیان
اللہ تعالیٰ نے فرمایا: نمازوں کی حفاظت کرو ، بالخصوص نماز وسطی (عصر) کی۔ (البقرۃ:۲۳۸) اور فرمایا: اگر وہ توبہ کر لیں، نماز قائم کریں اور زکوٰۃ دے دیں تو ان کا راستہ چھوڑ دو۔ (التوبۃ:۵)
۱۰۷۴۔ حضرت ابن مسعود ؓ بیان کرتے ہیں کہ میں نے رسول اللہﷺ سے سوال کیا: کون سا عمل سب سے زیادہ افضل ہے ؟ آپ نے فرمایا:نماز کو اس کے وقت پر پڑھنا۔ میں نے عرض کیا پھر کون سا ؟ آپ نے فرمایا: ’’والدین کے ساتھ حسن سلوک کرنا۔ میں نے کہا پھر کون سا ؟ آپ نے فرمایا: ’’اللہ تعالیٰ کی راہ میں جہاد کرنا۔ (متفق علیہ)
توثیق الحدیث کے لئے حدیث نمبر (۳۱۲)ملاحظہ فرمائیں۔ 
۱۰۷۵۔ حضرت ابن عمر ؓ بیان کرتے ہیں کہ رسول اللہﷺ نے فرمایا: اسلام کی بنیاد پانچ چیزوں پر ہے (۱)گواہی دینا کہ اللہ کے سوا کوئی معبود نہیں اور یہ کہ محمد ؐ اللہ کے رسول ہیں (۲)نماز قائم کرنا (۳)زکوٰۃ ادا کرنا (۴)بیت اللہ کا حج کرنا (۵)اور رمضان کے روزے رکھنا۔ (متفق علیہ)
توثیق الحدیث : اخرجہ البخاری (/۴۹۱۔ فتح)و مسلم (۱۶)
۱۰۷۶۔ حضرت ابن عمر ؓ ہی بیان کرتے ہیں کہ رسول اللہﷺ نے فرمایا: مجھے لوگوں سے جہاد کرنے کا حکم دیا گیا ہے حتیٰ وہ گواہی دیں کہ اللہ کے سوا کوئی معبود نہیں اور یہ کہ محمدﷺ اللہ کے رسول ہیں، نماز قائم کریں، اور زکوٰۃ ادا کریں۔ پس جب وہ یہ کام کر لیں تو انھوں نے اپنے خون اور اموال مجھ سے بچا لیے مگر حق اسلام کی وجہ سے اور ان کا حساب اللہ کے ذمے ہے۔ (متفق علیہ)
توثیق الحدیث کے لئے حدیث نمبر (۳۹۰)ملاحظہ کریں۔ 
۱۰۷۷۔ حضرت معاذؓ بیان کرتے ہیں کہ رسول اللہﷺ نے مجھے یمن کی طرف بھیجا تو فرمایا: ’’تم ایسے لوگوں کے پاس جا رہے ہو جو اہل کتاب ہیں پس تم انہیں اس چیز کی طرف دعوت دینا کہ وہ یہ گواہی دیں کہ اللہ کے سوا کوئی معبود نہیں اور یہ کہ میں (محمد) اللہ کا رسول ہوں۔ اگر وہ یہ بات مان لیں تو انہیں بتاؤ کہ اللہ نے ان پر دن اور رات پانچ نمازیں فرض کی ہیں اگر وہ یہ بھی مان لیں تو انہیں بتاؤ کہ اللہ نے ان پر صدقہ (زکوٰۃ)فرض کیا ہے جوان کے امیر لوگوں سے لیا جاتا ہے اور ان کے فقرا پر خرچ کیا جاتا ہے اگر وہ اس مسئلے میں بھی اطاعت کریں تو پھر تم ان کے اچھے اور عمدہ مال لینے سے بچنا اور مظلوم کی بد دعا سے بھی بچنا ، اس لئے کہ اس کے اور اللہ کے درمیان کوئی پردہ نہیں‘‘ ۔ (متفق علیہ)
توثیق الحدیث کیلئے حدیث نمبر (۲۰۸)ملاحظہ فرمائیں۔ 
۱۰۷۸۔ حضرت جابر ؓ بیان کرتے ہیں کہ میں نے رسول اللہﷺ کو فرماتے ہوئے سنا : بے شک آدمی اور شرک و کفر کے درمیان (فرق) نماز کا چھوڑ نا ہے۔ (مسلم)
توثیق الحدیث : اخرجہ مسلم (۸۲)
۱۰۷۹۔ حضرت بریدہؓ سے روایت ہے کہ نبیﷺ نے فرمایا: وہ عہد جو ہمارے اور ان کے درمیان ہے وہ نماز ہے۔ جس شخص نے اسے ترک کر دیا اس نے کفر کیا۔ (ترمذی۔ حدیث حسن صحیح ہے)
توثیق الحدیث : صحیح۔ اخرجہ الترمذی (۲۶۲۱) والنسائی (/۲۳۱۱۔ ۲۳۲)و ابن ماجہ (۱۰۷۹)و احمد (/۳۴۶۵و۳۵۵)و ابن حبان (۱۴۵۴) والحاکم (/۷۱)۔ 
۱۰۸۰۔ حضرت شقیق بن عبداللہ تابعی ؒ جن کی بزرگی پر اتفاق ہے وہ بیان کرتے ہیں کہ اصحاب محمد ؐ نماز کے علاوہ کسی بھی عمل کے ترک کو کفر نہیں سمجھتے تھے۔ (ترمذی)
توثیق الحدیث : صحیح۔ اخرجہ الترمذی (۲۶۲۲)والحاکم (/۷۱)و ابن نصر فی ( (تعظیم قدر الصلا ۃ)) (۹۴۸)و ابن أبی شیبۃ فی ( (المصنف)) (/۴۹۱۱)وھو صحیح۔ 
۱۰۸۱۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: بے شک قیامت والے دن بندے سے اس کے اعمال میں سے سب سے پہلے جس عمل کا حساب لیا جائے گا وہ اس کی نماز ہے۔ اگر وہ درست ہوئی تو وہ یقیناً کامیاب اور سرخرو ہو جائے گا اور اگر وہ درست نہ ہوئی تو وہ انسان ناکام نامراد ہو جائے۔ پس اگر اس کے فرائض میں سے کچھ کمی رہ گئی تو رب عزوجل فرمائے گا :ذرا دیکھو! کیا میرے بندے کے (نامہ اعمال میں) کچھ نوافل ہیں ؟ تاکہ ان کے ذریعے سے اس کے فرائض کی کمی کو پورا کر دیا جائے۔ پھر اس کے باقی اعمال کا حساب بھی اسی طریق پر ہو گا۔ (ترمذی۔ حدیث حسن ہے)
توثیق الحدیث : صحیح۔ اخرجہ ابو داؤد (۸۶۴)و الترمذی (۴۱۳)و ابن ماجہ (۱۴۲۵)۔ 
۱۹۴۔ باب: پہلی صف کی فضیلت ،پہلی صفوں کو مکمل کرنے صفوں کو برابر کرنے اور خوب مل کر کھڑے ہونے کا حکم 
۱۰۸۲۔ حضرت جابر بن سمرہ ؓ بیان کرتے ہیں کہ رسول اللہﷺ ہمارے پاس تشریف لائے تو فرمایا: تم اس طرح صفیں کیوں نہیں باندھتے جس طرح فرشتے اپنے رب کے پاس صفیں باندھتے ہیں ؟ہم نے عرض کیا یا رسول اللہ !فرشتے اپنے رب کے پاس کس طرح صفیں باندھتے ہیں ؟ آپ نے فرمایا: وہ پہلی صفوں کو پہلے مکمل کرتے ہیں اور صف میں خوب مل کر کھڑے ہوتے ہیں۔ (مسلم)
توثیق الحدیث : اخرجہ مسلم (۴۳۰)۔ 
۱۰۸۳۔ حضرت ابو ہریرہ ؓ سے روایت ہے کہ رسول اللہﷺ نے فرمایا اگر لوگوں کو معلوم ہو جائے کہ اذان دینے اور پہلی صف میں کھڑے ہونے کی کیا فضیلت ہے پھر وہ قرعہ اندازی کے بغیر اسے نہ پائیں تو وہ ضرور قرعہ اندازی کریں۔ (متفق علیہ)
توثیق الحدیث کیلئے حدیث نمبر (۱۰۳۳) ملاحظہ فرمائیں۔ 
۱۰۸۴۔ حضرت ابو ہریرہؓ بیان کرتے ہیں کہ رسول اللہﷺ نے فرمایا: مردوں کی صفوں میں سے سب سے بہتر صف پہلی صف ہے اور ان کی سب سے بری صف آخر ی صف ہے اور عورتوں کی صفوں میں سے سب سے بہتر صف ان کی آخر ی صف ہے اور ان کی سب سے بری صف پہلی صف ہے۔ 	 (مسلم)
توثیق الحدیث : اخرجہ مسلم (۴۴۰)۔ 
۱۰۸۵۔ حضرت ابوسعید خدری ؓ سے روایت ہے کہ رسول اللہﷺ نے اپنے صحابہ میں (صفوں میں) پیچھے رہنا دیکھا تو آپ نے ان سے فرمایا: آگے بڑھو، میری اقتدا کرو اور تمہارے بعد کے لوگ تمہاری اقتدا کریں۔ (سن لو)لوگ برابر پیچھے ہٹتے رہیں گے حتیٰ کہ اللہ تعالیٰ بھی انہیں پیچھے کر دے گا۔ 	 (مسلم)
توثیق الحدیث : اخرجہ مسلم (۴۳۸)۔ 
۱۰۸۶۔ حضرت ابو مسعودؓ بیان کرتے ہیں کہ رسول اللہﷺ نماز (کے شروع) میں (صفوں کی درستی کیلئے) ہمارے کندھوں پر ہاتھ پھیرتے اور فرماتے : ’’برابر ہو جاؤ ایک دوسرے سے اختلاف مت کرو، ورنہ تمہارے دل مختلف ہو جائیں گے۔ تم میں سے میرے قریب وہ کھڑے ہوں جو بالغو عاقل اور اہل دانش ہوں پھر اس کے بعد جو (عقلو دانش میں)ان کے قریب اور پھر وہ جو ان سے قریب ہیں۔ 	 (مسلم)
توثیق الحدیث : اخرجہ مسلم (۴۳۲)۔ 
۱۰۸۷۔ حضرت انس ؓ بیان کرتے ہیں کہ رسول اللہﷺ نے فرمایا: اپنی صفوں کو برابر کرو۔ اس لیے کہ صف کی درستی اور برابری کمال نماز میں سے ہے۔ 	 (متفق علیہ)
اور بخاری کی روایت میں ہے۔ کیونکہ صفوں کو درست کرنا اقامت صلوۃ میں سے ہے۔ 
توثیق الحدیث : اخرجہ البخاری (/۲۰۹۲۔ فتح)و مسلم (۴۳۳)۔ 
۱۰۸۸۔ حضرت انس ؓ بیان کرتے ہیں کہ نماز کیلئے اقامت کہی گئی تو رسول اللہﷺ ہماری طرف متوجہ ہوئے اور فرمایا: اپنی صفوں کو سیدھا کرو اور باہم خوب مل کر کھڑے ہو جاؤ اس لیے کہ میں تمہیں پیٹھ کے پیچھے سے بھی دیکھتا ہوں۔ (بخاری نے اپنے الفاظ کے ساتھ اور مسلم نے اس کے ہم معنی الفاظ کے ساتھ روایت کیا ہے)
اور بخاری کی ایک روایت میں ہے : ہم میں سے ہر ایک اپنا کندھا اور اپنے ساتھی کے کندھے سے اور اپنا پاؤں اس کے پاؤں سے خوب ملاتا تھا۔ 
توثیق الحدیث : اخرجہ البخاری (/۲۰۷۲۔ فتح)و مسلم (۴۳۴) والروایۃ الثانیۃ للبخاری (/۲۱۱۲۔ فتح)۔ 
۱۰۸۹۔ حضرت نعمان بن بشیر ؓ بیان کرتے ہیں کہ میں نے رسول اللہﷺ کو فرماتے ہوئے سنا : تم اپنی صفیں ضرور درست کر لو یا پھر اللہ تعالیٰ تمہارے چہروں کے درمیان اختلاف پیدا فرما دے گا۔ (متفق علیہ)
اور مسلم کی ایک روایت میں ہے کہ رسول اللہﷺ۔ ہماری صفوں کو اس قدر سیدھا کرتے تھے گویا آپ ان کے ذریعے سے تیروں کو سیدھا کر رہے ہیں حتیٰ کہ آپ نے سمجھ لیا کہ ہم نے (صفوں کو سیدھا کرنا) آپ سے سمجھ لیا ہے ،پھر ایک روز آپ تشریف لائے اور کھڑے ہو گئے حتیٰ کہ قریب تھا کہ آپ تکبیر کہتے کہ آپ نے ایک آدمی کو اپنا سینہ صف سے باہر نکالے ہوئے دیکھا تو فرمایا: اللہ تعالیٰ کے بندو !تم ضرور اپنی صفیں سیدھی کرو یا پھر اللہ تعالیٰ تمہارے چہروں کے درمیان اختلاف ڈال دے گا۔ 
توثیق الحدیث : اخرجہ البخاری (/۲۰۶۲۔ ۲۰۷۔ فتح) مسلم (۴۳۶) والروایۃ الثانیۃ لمسلم (۴۳۶) (۱۲۸)۔ 
۱۰۹۰۔ حضرت برا بن عازب ؓ بیان کرتے ہیں کہ رسول اللہﷺ صف کے درمیان ایک کنارے سے دوسرے کنارے تک جاتے آپ ہمارے سینوں اور کندھوں پر ہاتھ پھیرتے اور فرماتے : تم اختلاف نہ کرو ورنہ تمہارے دل مختلف ہو جائیں گے۔ اور آپ فرمایا کرتے تھے : بے شک اللہ تعالیٰ اور اس کے فرشتے پہلی صف والوں پر رحمت بھیجتے ہیں۔ (ابو داؤد۔ سند حسن ہے)
توثیق الحدیث : صحیح۔ اخرجہ ابو داؤد (۶۶۴)والنسائی (/۸۹۲۔ ۹۰)و ابن ماجہ (۹۹۷)۔ 
۱۰۹۱۔ حضرت ابن عمر ؓ سے روایت ہے کہ رسول اللہﷺ نے فرمایا: صفوں کو سیدھا کرو، کندھوں کو برابر رکھو اور اپنے بھائیوں کے ہاتھوں (مقابلے) میں نرم ہو جاؤ ،شیطان کے لئے (صفوں میں) شگاف نہ چھوڑ و۔ جو شخص صف کو ملائے گا تو اللہ تعالیٰ اسے ملائے گا اور جو شخص صف کو توڑے گا اللہ تعالیٰ اسے قطع کرے گا (توڑے گا)۔ (ابو داؤد۔ سند صحیح ہے)
توثیق الحدیث : صحیح اخرجہ ابو داود (۶۶۶)باسنادصحیح۔ 
۱۰۹۲حضرت انس ؓ سے روایت ہے کہ رسول اللہﷺ نے فرمایا: اپنی صفوں کو خوب ملاؤ انہیں باہم قریب رکھو اور گردنوں کو برابر کرو، پس اس ذات کی قسم جس کے ہاتھ میں میری جان ہے ! میں شیطان کو صفوں کے شگاف میں داخل ہوتے ہوئے دیکھتا ہوں گویا کہ وہ چھوٹی سی سیاہ بکری ہے۔ (حدیث صحیح ہے ،
ابو داؤد نے اسے شرط مسلم کی سند کے ساتھ روایت کیا ہے)
توثیق الحدیث : صحیح۔ اخرجہ ابوداؤد (۶۶۷)والنسائی (/۹۲۲)و احمد (/۲۶۰۳، ۲۸۳)و ابن حبان (۲۱۶۶)۔ 
۱۰۹۳۔ حضرت انس ؓ ہی سے روایت ہے کہ رسول اللہﷺ نے فرمایا: تم (پہلے)اگلی صف مکمل کرو پھر اس (صف) کو جو اس کے ساتھ والی ہے۔ پس اگر کوئی نقص یا کمی ہو تو وہ سب سے آخر ی صف میں ہونی چاہیے۔ (ابوداؤد۔ سند حسن ہے)
توثیق الحدیث : صحیح۔ اخرجہ ابو داؤد (۶۷۱)والنسائی (/۹۳۲)و احمد (/۱۳۲۳، ۲۱۵، ۲۳۳)
۹۴ ۱۰۔ حضرت عائشہ ؓ بیان کرتی ہیں کہ رسول اللہﷺ نے فرمایا ’’بے شک اللہ تعالیٰ اور اس کے فرشتے صفوں کے دائیں حصوں پر رحمت بھیجتے ہیں۔ (ابو داؤد نے اسے شرط مسلم کی سند کے ساتھ روایت کیا ہے اور اس کی سند میں ایک ایسا راوی ہے جس کی توثیق میں محدثین کا اختلاف ہے)۔ 
توثیق الحدیث : شاذ۔ اخرجہ ابوداؤد (۶۷۶)و ابن ماجہ (۱۰۰۵)و ابن حبان (۲۱۶۰)۔ 
اس حدیث کی سند حسن ہے مگر اس کا متن شاذ ہے۔ اس لیے کہ معاویہ بن ہشام اس کو روایت کرنے میں شاذ ہے اس نے ثقہ راویوں کی مخالفت کی ہے امام بیہقی۔ ؒ نے سنن الکبری (/۱۰۳۳) میں بیان کیا ہے کہ معاویہ بن ہشام اس متن کے روایت کرنے میں منفرد ہے اور اس کی یہ روایت اس متن کے ساتھ محفوظ نہیں۔ اور اس سند کے ساتھ جو متن محفوظ ہے اس کے الفاظ یہ ہیں (ان اللہ وملائکۃ یصلون علی الذین یصلون الصفوف) بے شک اللہ تعالیٰ اور اس کے فرشتے ان لوگوں پر رحمتیں نازل کرتے ہیں جو صفوں کو ملاتے ہیں اسے ابن خزیمہ (۱۵۵۰)ابن حبان (۲۱۶۳)حاکم (/۲۱۴۱)اور بیہقی (/۱۰۱۱)نے عبداللہ بن وہب کے طریقے سے اسامہ بن زید ؓ عثمان بن عروۃ بن الزبیر عن ابیہ کی مذکورہ سند سے روایت کیا ہے۔ 
۱۰۹۵۔ حضرت برا ؓ بیان کرتے ہیں کہ جب ہم رسول اللہﷺ کے پیچھے نماز پڑھتے تو ہم پسند کرتے کہ ہم آپ کی دائیں جانب کھڑے ہوں تاکہ آپ (دائیں طرف سے) اپنے چہرے مبارک کے ساتھ ہماری طرف متوجہ ہوں۔ پس میں نے آپ کو فرماتے ہوئے سنا۔ اے میرے رب !مجھے اپنے عذاب سے بچانا جس روز تو اپنے بندوں کو (قبروں سے)اٹھائے گا یا فرمایا: (تو حساب کے لیے)اپنے بندوں کو جمع فرمائیگا۔ (مسلم)
توثیق الحدیث : اخرجہ مسلم (۷۰۹)
۱۰۹۶حضرت ابو ہریرہ ؓ بیان کرتے ہیں کہ رسول اللہﷺ نے فرمایا: امام کو درمیان میں رکھو اور (صفوں کے درمیان) خلا اور شگاف کو بند کرو۔ (ابو داؤد)
توثیق الحدیث : ضعیف بھذا التمام اخرجہ ابو داؤد (۶۸۱) با سنا ضعیف 
یہ حدیث یحییٰ بن بشیر بن خلاد اور اس کی والدہ کی جہالت کی وجہ سے ضعیف ہے لیکن ’’سدو۱الخلل‘‘۔ کے الفاظ اپنے شاہد حضرت ابن عمر ؓ کی حدیث (۱۰۹۱) کی وجہ سے صحیح ہیں۔ 
۱۹۵۔ باب: فرض نمازوں کے ساتھ مؤکدہ سنتوں کی فضیلت اور ان کی کم سے کم، اکمل اور ان کی درمیانی صورت کی تعداد 
۱۰۹۷۔ ام المومینن حضرت ام حبیبہ رملہ بنت ابی سفیان ؓ بیان کرتی ہیں کہ میں نے رسول اللہﷺ کو فرماتے ہوئے سنا : جو بندہ مسلم ہر روز فرض نمازوں کے علاوہ بارہ رکعتیں نفل پڑھتا ہے تو اللہ تعالیٰ اس کیلئے جنت میں ایک گھر بنا دیتا ہے۔ یا فرمایا: اس کے لیے جنت میں ایک گھر بنا دیا جاتا ہے۔ 	 (مسلم)
توثیق الحدیث : اخرجہ مسلم (۷۲۸) (۱۰۳)
۱۰۹۸۔ حضرت ابن عمر ؓ بیان کر تے ہیں کہ میں نے رسول اللہﷺ کے ساتھ دو رکعت نماز ظہر سے پہلے اور دو اس کے بعد دو رکعت جمعہ کے بعد دو رکعت مغرب کے بعد اور دو رکعت عشا کے بعد پڑھیں۔ (متفق علیہ)
توثیق الحدیث : اخرجہ البخاری (/۳۸۳۔ فتح)و مسلم (۷۲۹)۔ 
۱۰۹۹۔ حضرت عبد اللہ بن مغفل ؓ بیان کرتے ہیں کہ رسول اللہﷺ نے فرمایا: ہرد واذانوں کے درمیان نماز ہے ہر دواذانوں کے درمیان نماز ہے ہر دو اذانوں کے درمیان نماز ہے اور تیسری مرتبہ فرمایا: ’’جو پڑھنا چاہے‘‘ ۔ (متفق علیہ)
توثیق الحدیث : اخرجہ البخاری (/۱۰۶۲و۱۱۰۔ فتح)و مسلم (۸۳۸)۔ 
۱۹۶۔ باب:صبح کی دو سنتوں کی تاکید
۱۱۰۰۔ حضرت عائشہؓ سے روایت ہے کہ نبیﷺ ظہر سے پہلے چار رکعتیں اور فجر سے پہلے دو رکعتیں (پڑھنا) نہیں چھوڑ تے تھے۔ (بخاری)
توثیق الحدیث : اخرجہ البخاری (/۵۸۳۔ فتح)
۱۱۰۱۔ حضرت عائشہ ؓ ہی بیان کرتی ہیں کہ نبیﷺ نفل نماز میں نماز فجر کی دو رکعتوں کا سب سے زیادہ خیال رکھتے تھے۔ (متفق علیہ)
توثیق الحدیث : اخرجہ البخاری (/۴۵۳۔ فتح)و مسلم (۷۲۴) (۹۴)
۱۱۰۲۔ حضرت عائشہ ؓ ہی بیان کرتی ہے کہ نبیﷺ نے فرمایا: فجر کی دو رکعتیں دنیا اور اس میں موجود تمام چیزوں سے بہتر ہیں۔ (مسلم)
ایک روایت میں ہے :وہ (دو رکعتیں)مجھے تمام دنیا سے زیادہ محبوب ہیں۔ 
توثیق الحدیث : اخرجہ مسلم (۷۲۵)والرویۃ الثانیۃعندہ (۷۲۵) (۹۷)
۱۱۰۳۔ حضرت ابو عبد اللہ بلال بن رباحؓ رسول اللہﷺ کے مؤذن سے روایت ہے کہ وہ رسول اللہﷺ کی خدمت میں حاضر ہوئے تاکہ آپ کو نماز صبح کی اطلاع دیں۔ پس حضرت عائشہ ؓ نے حضرت بلال ؓ کو کسی کام میں مشغول کر دیا۔ جس کی بابت وہ حضرت بلال ؓ سے پو چھنا چاہتی تھیں حتیٰ کہ صبح اچھی طرح ہو گئی۔ حضرت بلالؓ کھڑے ہوئے اور آپ کو نماز کے بارے میں اطلاع دی لیکن رسول اللہﷺ باہر تشریف نہ لائے پس جب آپ باہر تشریف لائے اور لوگوں کو نماز پڑھا لی تو حضرت بلال ؓ نے آپ کو بتایا کہ حضرت عائشہ ؓ نے انہیں کسی کام میں مشغول کر دیا تھا جس کی بابت انھوں نے ان سے پوچھا تھا حتیٰ کہ صبح خوب روشن ہو گئی اور آپ نے بھی باہر تشریف لانے میں تاخیر کر دی۔ نبیﷺ نے فرمایا: میں فجر کی دو رکعتیں پڑھ رہا تھا حضرت بلال ؓ نے کہا یا رسول اللہﷺ آپ نے تو بہت زیادہ صبح کر دی تھی۔ آپ نے فرمایا: اگر اس سے بھی زیادہ صبح ہو جاتی تب بھی میں یہ سنتیں اچھے اور بہترین طریقے سے پڑھتا۔ 	 (ابو داؤد۔ سند حسن ہے)
توثیق الحدیث : صحیح۔ اخرجہ ابوداؤد (۱۲۵۷)با سناد صحیح رجالہ ثقات۔ 
۱۹۷۔ باب: فجر کی دو رکعتیں ہلکی پڑھنی چاہییں نیز ان میں کیا پڑھا جائے اور ان کا وقت کیا ہے ؟
۱۱۰۴۔ حضرت عائشہ ؓ سے روایت ہے کہ نبیﷺ نماز فجر کے وقت اذان اور اقامت کے درمیان دو ہلکی رکعتیں پڑھا کرتے تھے۔ (متفق علیہ)اور بخاری و مسلم کی ایک اور روایت میں ہے کہ جب آپ اذان سنتے تو فجر کی دو مختصر رکعتیں پڑھتے حتیٰ کہ میں کہتی کیا آپ نے ان میں سورۂ فاتحہ بھی پڑھی ہے !
اور مسلم کی ایک روایت میں ہے کہ جب آپ اذان سنتے تو فجر کی دو رکعتیں پڑھتے اور انہیں مختصر پڑھتے تھے۔ 
اور ایک روایت میں ہے کہ جب فجر طلو ع ہو جاتی۔ 
توثیق الحدیث : اخرجہ البخاری (/۱۰۱۲۔ فتح)و مسلم (۷۲۴) (۹۱)والروایۃ الثانیہ عند البخاری (/۴۶۳۔ فتح)۔ و مسلم (۷۲۴) (۹۲)والثانیۃ عند مسلم (۷۲۴)والرابعۃ عندہ (۷۲۴) (۹۳)۔ 
۱۱۰۵۔ حضرت حفصہ ؓ سے روایت ہے کہ جب مؤذن نماز صبح کے لیے اذان دیتا اور صبح واضح ہو جاتی تو رسول اللہﷺ دو مختصر رکعتیں پڑھا کرتے تھے۔ (متفق علیہ)
اور مسلم کی ایک روایت میں ہے کہ جب فجر طلو ع ہو جاتی تو رسول اللہﷺ صرف مختصر سی دو رکعتیں پڑھا کر تے تھے۔ 
توثیق الحدیث : اخرجہ البخاری (/۱۰۱۲۔ فتح)و مسلم (۷۲۳) (والروایۃالثانیۃ عند مسلم (۷۲۳) (۸۸)
۱۱۰۶۔ حضرت ابن عمرؓ بیان کرتے ہیں کہ رسول اللہﷺ رات کی نماز (تہجد) دو دو رکعتیں کر کے پڑھا کرتے تھے اور رات کے آخر ی وقت پر ایک رکعت وتر پڑھا کرتے تھے اور نماز فجر سے پہلے دو رکعتیں (اس تیزی سے) پڑھتے تھے کہ گو یا (اقامت) آپ کے کانوں میں ہو۔ (متفق علیہ)
توثیق الحدیث : اخرجہ البخاری (/۴۷۷۲۔ فتح (و مسلم (۷۴۹)۔ 
۱۱۰۷۔ حضرت ابن عباس ؓ سے روایت ہے کہ رسول اللہﷺ فجر کی دو رکعتوں میں سے پہلی رکعت میں سورۂ بقرہ کی آیت (۱۳۲):﴿قولواامنا باللہ وما أنزل الینا﴾ اور دوسری رکعت میں سورۂ آل عمران آیت (۵۲):﴿آمنا باللہ واشھد بانا مسلمون﴾ تلاوت فرماتے تھے۔ 
اور ایک اور روایت میں ہے کہ آپ دوسری رکعت میں آل عمران کی آیت (۶۴):﴿تعالوا الی کلمۃ سوا بیننا وبینکم﴾ تلاوت فرماتے تھے۔ (مسلم)
توثیق الحدیث : اخرجہ مسلم (۷۲۷)والروایۃ الثانیۃ عندہ (۷۲۷) (۱۰۰)۔ 
۱۱۰۸۔ حضرت ابوہریرہ ؓ سے روایت ہے کہ رسول اللہﷺ نے فجر کی دو سنتوں میں ’’قل یایھا الکافرون‘‘ اور قل ہو اللہ احد‘‘ کی تلاوت فرمائی۔ (مسلم)
توثیق الحدیث : اخرجہ مسلم (۷۲۶)۔ 
۱۱۰۹۔ حضرت ابن عمر ؓ بیان کرتے ہیں کہ میں نے نبیﷺ کو مہینہ بھر دیکھا آپ فجر سے پہلے دو رکعتوں میں ’’قل یایھا الکافرون‘‘ اور  ’’قل ھو اللہ احد‘‘ پڑھتے تھے۔ 		 (ترمذی حدیث حسن ہے)
توثیق الحدیث : اخرجہ الترمذی (۴۱۷)والنسائی (/۱۷۰۲) ابن ماجہ (۱۱۴۹)و احمد (/۲۴۲، ۵۸، ۳۵، ۹۴، ۹۵، ۹۹)۔ 
یہ روایت صحیح ہے اس میں کوئی ضعیف نہیں کیو نکہ سفیان ثوری اور اسرائیل نے سبعیی سے اختلا ط سے پہلے سنا ہے۔ 
۱۹۸۔ باب: فجر کی دو رکعتوں کے بعد دائیں پہلو پر لیٹنا مستحب ہے اور اس کی ترغیب خواہ اس نے نماز تہجد پڑھی ہو یا نہ پڑھی ہو
۱۱۱۰۔ حضرت عائشہ ؓ بیان کرتی ہے کہ جب نبیﷺ فجر کی سنتیں پڑھتے تو اپنے دائیں پہلو پر لیٹ جاتے تھے۔ (بخاری)
توثیق الحدیث : اخرجہ البخاری (/۴۳۳۔ فتح)
۱۱۱۱۔ حضرت عائشہ ہی بیان کرتی ہیں کہ نبیﷺ نماز عشا سے فارغ ہو نے سے لے کر نماز فجر تک (کے درمیانی وقفے میں)گیارہ رکعتیں پڑھا کرتے تھے۔ آپ ہر دو رکعت کے بعد سلام پھیرتے تھے اور آخر۔ پر ایک وتر پڑھتے تھے۔ جب مؤذن نماز فجر کی اذان دے کر خاموش ہو جاتا ہے اور فجر واضح ہو جاتی اور مؤذن آپ کے پاس آتا تو آپ کھڑے ہوتے اور مختصر سی دو رکعتیں پڑھتے پھر اپنے دائیں پہلو پر لیٹتے تھے حتیٰ کہ مؤذن آپ کے پاس اقامت نماز کی اطلاع دینے کیلئے اتا۔ (مسلم)
 (یسلم بین کل رکعتین)مسلم میں الفاظ اسی طرح ہیں ، اس کے معنی ہیں کہ ہر دو رکعت کے بعد اسلام پھیر تے۔ 
توثیق الحدیث کے لیے (۸۱۶)ملاحظہ فرمائیں لیکن وہاں بخاری اور مسلم کے حوالے سے ہے۔ 
۱۱۱۲۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جب تم میں سے کوئی ایک فجر کی دو سنتیں پڑھے تو اپنی دائیں جانب لیٹ جائے۔ (ابو داؤد و۔ ترمذی۔ حدیث حسن صحیح ہے)۔ 
توثیق الحدیث : صحیح۔ اخرجہ ابوداؤد (۱۲۶۱)و الترمذی (۴۲۰)
۱۹۹۔ باب: ظہر کی سنتیں 
۱۱۱۳۔ حضرت ابن عمر ؓ بیان کرتے ہیں کہ میں نے نبیﷺ کے ساتھ دو۔ رکعتیں ظہر سے پہلے پڑھیں اس کے بعد۔ (متفق علیہ)
توثیق الحدیث کے لئے حدیث نمبر (۱۰۹۸)ملاحظہ فرمائیں۔ 
۱۱۱۴۔ حضرت عائشہ ؓ سے روایت ہے کہ نبیﷺ ظہر سے پہلے چار رکعتیں نہیں چھوڑ تے تھے۔ (بخاری)
توثیق الحدیث کے لئے حدیث نمبر (۱۱۰۰)ملاحظہ فرمائیں۔ 
۱۱۱۵۔ حضرت عائشہ ؓ ہی بیان کرتی ہیں کہ نبیﷺ میرے گھر میں ظہر سے پہلے چار رکعتیں پڑھتے پھر باہر تشریف لے جاتے اور لوگوں کو نماز پڑھاتے پھر گھر تشریف لاتے تو دو رکعتیں پڑھتے تھے اور آپ لوگوں کو نماز مغرب پڑھاتے پھر گھر تشریف لاتے اور دو رکعتیں پڑھتے اور آپ لو گوں کو نماز عشا پڑھاتے اور میرے گھر تشریف لاتے تو دو رکعتیں پڑھتے۔ (مسلم)
توثیق الحدیث : اخرجہ مسلم (۷۳۰)۔ 
۱۱۱۶۔ حضرت ام حبیبہ ؓ بیان کرتی ہیں کہ رسول اللہﷺ نے فرمایا: جو شخص ظہر سے پہلے چار رکعتوں کی اور ظہر کے بعد چار رکعتوں کی محافظت کرے گا۔ اللہ تعالیٰ اس پر جنم کی آگ حرام فرما دے گا۔ 	 (ابوداؤد، ترمذی۔ حدیث حسن صحیح ہے)
توثیق الحدیث : اخرجہ ابود اود (۱۲۶۹)و الترمذی (۴۲۷، ۴۲۸)والنسائی (/۲۶۵۳)۔ 
۱۱۱۷۔ حضرت عبداللہ بن سائب ؓ سے روایت ہے کہ رسول اللہﷺ سورج ڈھلنے کے بعد نماز ظہر سے پہلے چار رکعتیں پڑھا کرتے تھے اور آپ نے فرمایا یہ وہ گھڑ ی جس میں آسمان کے دروازے کھولے جاتے ہیں ، پس میں پسند کرتا ہوں کہ میرے نیک اعمال اس گھڑ ی میں اوپر چڑھیں۔ (ترمذی۔ حدیث حسن ہے)
توثیق الحدیث : صحیح۔ اخرجہ الترمذی (۴۷۸)و احمد (/۴۱۱۳)
۱۱۱۸۔ حضرت عائشہ سے روایت ہے کہ نبیﷺ نے جب ظہر سے پہلے چار رکعتیں نہ پڑھی ہوتیں تو آپ انہیں اس (ظہر)کے بعد پڑھتے تھے۔ (ترمذی۔ حدیث حسن ہے)
توثیق الحدیث : صحیح۔ اخرجہ الترمذی (۴۶۶)باسناد صحیح۔ 
۲۰۰۔ باب: عصر کی سنتیں 
۱۱۱۹۔ حضرت علی ابن ابی طالب ؓ بیان کرتے ہیں کہ نبیﷺ عصر سے پہلے چار رکعتیں پڑھا کرتے تھے آپ ان کے درمیان مقرب فرشتوں، ان کی اتباع کرنے والے مسلمانوں اور مومنوں پر سلام پھیرنے کے ساتھ فرق (فصل، جدائی)کرتے تھے۔ (ترمذی۔ حدیث حسن ہے)
توثیق الحدیث : حسن۔ اخرجہ الترمذی (۴۲۹)و ابن ماجہ (۱۱۶۱)و احمد (/۵۸۱)۔ 
۱۱۲۰۔ حضرت ابن عمرؓ نبیﷺ سے روایت کرتے ہیں کہ آپ نے فرمایا : اللہ تعالیٰ اس شخص پر رحم فرمائے جو نماز عصر سے پہلے چار رکعتیں پڑھتا ہے۔ (ابو داؤد، ترمذی۔ حدیث حسن ہے)
توثیق الحدیث : حسن۔ اخرجہ ابو داؤد (۱۲۷۱)و الترمذی (۴۳۰)و احمد (/۱۱۷۲)وغیر ھم 
اس حدیث کی سند محمد بن مہران کے صدوق ہونے کی وجہ سے حسن ہے۔ ابن معین اور دار قطنی ؒ نے کہا کہ اس راوی میں کوئی حرج نہیں اور اسکے دادا مسلم بن مثنی کو ابو زرعہ نے ثقہ کہا۔ ہے۔ 
۱۱۲۱۔ حضرت علی بن ابی طالب ؓ سے روایت ہے کہ نبیﷺ عصر سے پہلے دو رکعتیں پڑھا کرتے تھے۔ (ابوداؤد۔ سند صحیح ہے)
توثیق الحدیث : شاذ۔ اخرجہ ابوداؤد (۱۲۷۲)۔ یہ حدیث بظاہرحسن ہے کیونکہ عاصم بن حمزہ صدوق ہے لیکن ان الفاظ کے ساتھ شاذ ہے اس لئے کہ جو روایت محفوظ ہے اس میں چار رکعتوں کا ذکر ہے جو کہ۔ آ پ کے قول وفعل سے ثابت ہے۔ 
۲۰۱۔ باب :مغرب سے پہلے اور بعد کی سنتیں 
گزشتہ ابواب میں حضرت ابن عمر اور حضرت عائشہؓ کی صحیح حدیثیں گزر چکی ہیں کہ نبیﷺ نماز مغرب کے بعد دو رکعتیں پڑھا کرتے تھے۔ 
حدیث نمبر (۱۰۹۸) اور (۱۱۱۵) ملاحظہ فرمائیں۔ 
۱۱۲۲۔ حضرت عبداللہ بن مغفل ؓ سے روایت ہے کہ نبیﷺ نے فرمایا: ’’نماز مغرب سے پہلے نماز پڑھو‘‘ ۔  تیسری مرتبہ فرمایا: ’’جو چاہے‘‘ ۔ 	 (بخاری)
توثیق الحدیث : اخرجہ البخاری (/۵۹۳۔ فتح)
۱۱۲۳۔ حضرت انس ؓ بیان کرتے ہیں کہ میں نے رسول اللہﷺ کے کبار صحابہ کرام کو دیکھا کہ وہ مغرب کے وقت مسجد کے ستونوں کی طرف جلدی کرتے تھے۔ (بخاری)
توثیق الحدیث : اخرجہ البخاری (/۵۵۷۱۔ فتح)۔ 
۱۱۲۴۔ حضرت انس ؓ ہی بیان کرتے ہیں کہ ہم رسول اللہﷺ کے عہد مبارک میں غروب آفتاب کے بعد اور نماز مغرب سے پہلے دو رکعتیں پڑھا کرتے تھے ، ان سے پوچھا گیا کیا رسول اللہﷺ نے بھی۔  یہ دو رکعتیں پڑھیں ؟حضرت انس ؓ نے بتایا آپ ہمیں ان کو پڑھتے ہوئے دیکھتے تھے آپ نے نہ ہمیں حکم دیا نہ منع ہی فرمایا۔ (مسلم)
توثیق الحدیث : اخرجہ مسلم (۸۳۶)۔ 
۱۱۲۵۔ حضرت انس ؓ بیان کرتے ہیں کہ ہم مدینے میں تھے کہ مؤذن نے نماز مغرب کیلئے اذان دی تو لوگوں نے ستونوں کی طرف جلدی کی۔ انھوں نے دو رکعتیں پڑھیں (یہ ان کا قدر معمول تھا)حتیٰ کہ اگر کوئی اجنبی شخص مسجد میں آتا تو وہ اکثر آدمیوں کو یہ دو رکعتیں پڑھتے ہوئے دیکھ کر گمان کرتا کہ شاید فرض ہو چکی ہے۔ (مسلم)
توثیق الحدیث : اخرجہ مسلم (۸۳۷)
۲۰۲۔ باب: نماز عشا سے پہلے اور اس کے بعد کی سنتیں 
اس باب میں حضرت عمر ؓ کی سابقہ حدیث ہے کہ میں نے نبیﷺ کے ساتھ عشا کے بعد دو رکعتیں پڑھیں اور حضرت عبداللہ بن مغفل ؓ کی حدیث : ’’ہر اذان اور تکبیر کے درمیان نماز ہے‘‘ جیسا کہ پہلے گزرا۔ 
حضرت ابن عمر ؓ کی حدیث کے لیے حدیث نمبر (۱۰۹۸)اور حضرت عبد اللہ بن مغفلؓ کی حدیث کیلئے حدیث نمبر (۱۰۹۹) ملاحظہ فرمائیں۔ 
۲۰۳۔ باب :جمعہ کی سنتیں 
اس بارے میں حضرت ابن عمر ؓ کی حدیث سابق ہے کہ انھوں نے نبیﷺ کے ساتھ جمعہ کے بعد دو رکعتیں پڑھیں۔ ملاحظہ فرمائیں حدیث نمبر (۱۰۹۸)۔ 
۱۱۲۶۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جب تم میں سے کوئی ایک نماز جمعہ پڑھے تو وہ اس کے چار رکعتیں پڑھے۔ (مسلم)
توثیق الحدیث : اخرجہ مسلم (۸۸۱)
۱۱۲۷۔ حضرت ابن عمرؓ سے روایت ہے کہ نبیﷺ جمعہ کے بعد کوئی نماز نہیں پڑھتے تھے حتیٰ کہ آپ وہاں سے واپس آتے اور اپنے گھر میں دو رکعتیں پڑھتے تھے۔ 	 (مسلم)
توثیق الحدیث : اخرجہ مسلم (۸۸۲) (۷۱)
۲۰۴۔ باب:نوافل کا گھر میں ادا کرنا مستحب ہے ،خواہ وہ مؤکدہ ہوں یا غیر مؤکدہ ،نیز نفل پڑھنے کیلئے فرض والی جگہ سے ہٹنے یا فرض و نفل کے درمیان گفتگو وغیرہ سے فصل (فرق، جدائی) کرنے کا حکم
۱۱۲۸۔ حضرت زید بن ثابت ؓ سے روایت ہے کہ نبیﷺ نے فرمایا: لوگو!اپنے گھروں میں نفل نماز پڑھا کرو ،اس لیے کہ فرض نماز کے علاوہ آدمی کی افضل نماز وہ ہے جو وہ اپنے گھر میں پڑھے۔ 	
 (متفق علیہ)
توثیق الحدیث : اخرجہ البخاری (/۲۱۴۲۔ فتح)و مسلم (۷۸۱)
۱۱۲۹۔ حضرت ابن عمر ؓ سے روایت ہے کہ نبیﷺ نے فرمایا: ’’تم اپنی نمازوں میں سے کچھ حصہ اپنے گھروں کے لیے بھی مقرر کرو اور انہیں قبر ستان نہ بناؤ۔ (متفق علیہ) 
توثیق الحدیث :اخرجہ البخاری (۱!۵۲۸۔ ۵۲۹۔ فتح)،و مسلم (۷۷۷)
۱۱۳۰۔ حضرت جابر ؓ بیان کرتے ہیں کہ رسول اللہﷺ نے فرمایا: جب تم میں سے کوئی ایک اپنی نماز اپنی مسجد میں ادا کرے تو اسے اپنی نماز میں سے کچھ حصہ اپنے گھر کیلئے بھی مقرر کرنا چاہیے اس لیے کہ اللہ تعالیٰ اس کی نماز کی وجہ سے اس کے گھر میں خیرو برکت عطا فرمائے گا۔ (مسلم)
توثیق الحدیث : اخرجہ مسلم (۷۷۸)۔ 
۱۱۳۱۔ حضرت عمر بن عطا سے روایت ہے کہ نافع بن جبیر نے انہیں سائب ابن اخت نمر کی طرف وہ چیز پوچھنے کیلئے بھیجا جو حضرت معاویہ ؓ نے ان سے ان کی نماز میں دیکھی تھی۔ انھوں نے کہا :ہاں !میں نے حضرت معاویہ ؓ کے ساتھ مقصورہ (حجرہ)میں نماز جمعہ ادا کی،جب امام نے سلام پھیرا تو میں اپنی جگہ کھڑا ہوا اور نماز پڑھی۔ جب حضرت معاویہؓ گھر تشریف لے گئے تو انھوں نے مجھے بلا بھیجا اور فرمایا:تم نے جو کیا ہے دوبارہ ایسے نہ کرنا ،جب تم نماز جمعہ پڑھ لو تو پھر اس کے ساتھ کسی اور نماز کو نہ ملاؤ (متصل نہ پڑھو) حتیٰ کہ تم کوئی باب وغیرہ کر لو یا تم وہاں سے کہیں چلے جاؤ۔ اس لیے کہ رسول اللہﷺ نے ہمیں یہی حکم دیا تھا کہ ہم ایک نماز کے ساتھ کوئی دوسری نماز نہ ملائیں حتیٰ کہ ہم کوئی بات کر لیں یا ہم وہاں سے نکل جائیں۔ 	 (مسلم)
توثیق الحدیث : اخرجہ مسلم (۸۸۳)
۲۰۵۔ باب نماز وتر کی ترغیب اور یہ بیان کہ وہ سنت مؤکدہ ہے اور اس کے وقت کا بیان
۱۱۳۲۔ حضرت علی ؓ بیان کرتے ہیں کہ وتر فرض نماز کی طرح حتمی اور لازمی نہیں لیکن رسول اللہﷺ نے اسے مقرر اور جاری فرمایا۔ آپ نے فرمایا: بے شک اللہ تعالیٰ وتر ہے ،وتر کو پسند کرتا ہے لہٰذا اے اہل قرآن !تم وتر پڑھا کرو۔ (ابو داؤد،ترمذی۔ حدیث حسن ہے)
توثیق الحدیث : صحیح بشواھد۔ اخرجہ ابو داؤد (۱۴۱۶)و الترمذی (۴۵۳)والنسائی (/۲۲۸۳۔ ۲۲۹)و ابن ماجہ (۱۱۶۹)۔ 
اس کی سند عاصم بن ضمرہ کے صدوق ہونے کی وجہ سے حسن ہے۔ ابن مسعود وغیرہ کی احادیث اس کے لیے شاہد ہیں۔ 
۱۱۳۳۔ حضرت عائشہ ؓ بیان کرتی ہیں کہ رسول اللہﷺ نے رات کے ہر حصے میں وتر پڑھے ہیں ،رات کے ابتدائی حصے میں ،اس کے درمیانی حصہ میں ،ور اس کے آخر ی حصے میں اور آپ کی نماز وتر سحر (صبح)تک پہنچی۔ (متفق علیہ)
توثیق الحدیث : اخرجہ البخاری (/۴۸۶۲۔ فتح)،و مسلم (۷۴۵) (۱۳۷)
۱۱۳۴۔ حضرت ابن عمرؓ نبیﷺ سے روایت کرتے ہیں آپ نے فرمایا: تم اپنی رات کی آخر ی نماز وتر کو بناؤ۔ (متفق علیہ)
توثیق الحدیث : اخرجہ البخاری (/۴۸۸۲۔ فتح)و مسلم (۷۵۱) (۱۵۱)۔ 
۱۱۳۵۔ حضرت ابو سعید خدری ؓ سے روایت ہے کہ نبیﷺ نے فرمایا: صبح کرنے سے پہلے پہلے وتر پڑھ لیا کرو۔ (مسلم)
توثیق الحدیث : اخرجہ مسلم (۷۵۴)
۱۱۳۶۔ حضرت عائشہ سے روایت ہے کہ نبیﷺ اپنی نماز تہجد پڑھتے تھے اور وہ آپ کے سامنے لیٹی ہوتی تھیں ،جب آپ کے وتر باقی رہ جاتے تو آپ انہیں جگا دیتے ،پس وہ وتر پڑھ لیتیں۔ (مسلم)
اور مسلم ہی کی روایت میں ہے جب وتر باقی رہ جاتے تو آپ فرماتے عائشہ !اٹھو اور وتر پڑھو۔ 
توثیق الحدیث : اخرجہ مسلم (۷۴۴) (۱۳۵)والروایۃ الثانیۃ عندہ (۷۴۴)۔ 
۱۱۳۷۔ حضرت ابن عمر ؓ سے روایت ہے کہ نبیﷺ نے فرمایا:صبح ہونے سے پہلے پہلے وتر پڑھنے میں جلدی کرو۔ (ابو داؤد،ترمذی حدیث حسن صحیح ہے)
توثیق الحدیث : صحیح اخرجہ ابو داؤد (۱۴۳۶)و الترمذی (۴۶۷)
یہ حدیث مسلم میں بھی موجود ہے لیکن امام نو وی ؒ مسلم کا حوالہ نقل کرنا بھول گئے ہیں (مسلم۷۵۰)
۱۱۳۸۔ حضرت جابرؓ بیان کرتے ہیں کہ رسول اللہﷺ نے فرمایا: ’’جس شخص کو اندیشہ ہو کہ وہ رات کے آخر ی حصے میں نہیں اٹھ سکے گا تو وہ رات کے پہلے حصے میں وتر پڑھ لے اور جس شخص کو رات کے آخر ی حصے میں اٹھنے کی امید ہو تو اے چاہیے کہ وہ رات کے آخر ی حصے میں وتر پڑھے۔ کیونکہ آخر ی رات کی نماز میں فرشتے حاضر ہوتے ہیں اور یہی (وقت)افضل ہے۔ (مسلم)
توثیق الحدیث : اخرجہ مسلم (۷۵۵)۔ 
۲۰۶۔ باب:نماز چاشت کی فضیلت ،اس کی کم از کم،زیادہ سے زیادہ اور درمیانی تعداد کا بیان اور اس پر محافظت کی ترغیب
۱۱۳۹۔ حضرت ابو ہریرہ ؓ بیان کرتے ہیں کہ میرے خلیلﷺ نے مجھے ہر مہینے تین روزے رکھنے، چاشت کی دو رکعتیں پڑھنے اور سونے سے پہلے وتر کی وصیت فرمائی۔ 	 (متفق علیہ)
سونے سے پہلے وتر پڑھنا اس شخص کیلئے مستحب ہے جسے رات کے آخر ی حصے میں اٹھنے امید واثق نہ ہو اور اگر کسی شخص کو اٹھنے کی امید قوی ہو تو پھر رات کے آخر ی حصے میں وتر پڑھنا افضل ہے۔ 	
توثیق الحدیث : اخرجہ البخاری (/۵۶۳۔ فتح)و مسلم (۷۲۱)
۱۱۴۰۔ حضرت ابوذرؓ سے روایت ہے کہ نبیﷺ نے فرمایا: تم میں سے ہر ایک اس حال میں صبح کرتا ہے کہ اس کی ہر جوڑ پر صدقہ ہوتا ہے۔ پس ہر بار (سبحان اللہ)کہنا صدقہ ہے ہر بار ’’الحمد للہ‘‘ کہنا صدقہ ہے ہر با ر (لا الہ الا اللہ) کہنا صدقہ ہے ،ہر بار (اللہ اکبر)کہنا صدقہ ہے نیکی کا حکم دینا صدقہ ہے اور برائی سے روکنا صدقہ ہے ان کے مقابلے میں چاشت کی وہ دو رکعتیں کفایت کر جاتی ہیں جنہیں وہ ادا کرتا ہے۔ 	 (مسلم)
توثیق الحدیث اور ۔ کے لیے حدیث نمبر ۱۱۸ملاحظہ فرمائیں۔ 
۱۱۴۱۔ حضرت عائشہ ؓ بیان کرتی ہیں کہ رسول اللہﷺ نماز چاشت چار رکعتیں پڑھا کرتے تھے اور جو اللہ تعالیٰ چاہتا تو زیادہ بھی پڑھ لیتے تھے۔ (مسلم)
توثیق الحدیث : اخرجہ مسلم (۷۱۹) (۷۹)
۱۱۴۲۔ حضرت ام ہانی فاختہ بنت ابی طالب ؓ بیان کرتی ہیں کہ میں فتح مکہ کے سال رسول اللہﷺ کی خدمت میں حاضر ہوئی تو میں نے آپ کو غسل کرتے ہوئے پایا ،جب آپ غسل سے فارغ ہوئے تو آپ نے اٹھ رکعتیں پڑھیں اور یہ چاشت کا وقت تھا۔ 	 (متفق علیہ)
اور یہ مسلم کی روایات میں سے ایک مختصر روایت کے الفاظ ہیں۔ 
توثیق الحدیث کیلئے حدیث نمبر (۸۶۴)ملاحظہ فرمائیں۔ 
۲۰۷۔ باب:نماز چاشت سورج کے بلند ہونے سے سورج ڈھلنے تک پڑھنا جائز ہے اور افضل یہ ہے کہ گرمی کی شدت اور سورج کے خوب چڑھ جانے پر پڑھی جائے 
۱۱۴۳۔ حضرت زید بن ارقمؓ سے روایت ہے کہ انھوں نے کچھ لوگوں کو نماز چاشت پڑھتے ہوئے دیکھا تو فرمایا :سن لو ! ان لوگوں کو خوب معلوم ہے کہ اس نماز کو اس وقت کے علاوہ کسی دوسرے وقت میں پڑھنا افضل ہے۔ اس لیے کہ رسول اللہﷺ نے فرمایا: أوابین (رجوع، توبہ کرنے والوں)کی نماز اس وقت ہے جب اونٹوں کے بچوں کے پاؤں جلیں۔ (مسلم)
توثیق الحدیث : اخرجہ مسلم (۸۴۸)۔ 
۲۰۸۔ باب:تحیۃ المسجد کی ترغیب، تحیۃ المسجد کی دو رکعتیں پڑھے بغیر بیٹھنے کی کراہت خواہ وہ کسی وقت بھی داخل ہو۔ نیز یہ سب برابر ہے کہ وہ آنے والا یہ دو رکعتیں تحیۃ المسجد کی نیت سے پڑھنے یا فرض نماز کی نیت سے یا سنت راتبہ یا غیر راتبہ کی نیت سے پڑھے۔ 
۱۱۴۴۔ حضرت ابوقتادہؓ بیان کرتے ہیں کہ رسول اللہﷺ نے فرمایا: جب تم میں سے کوئی مسجد میں آئے تو وہ دو رکعتیں پڑھے بغیر نہ بیٹھے۔ (متفق علیہ)
توثیق الحدیث : اخرجہ البخاری (/۵۳۷۱۔ فتح)و مسلم (۷۱۴)
۱۱۴۵۔ حضرت جابر ؓ بیان کرتے ہیں کہ میں نبیﷺ کی خدمت میں حاضر ہوا آپ اس وقت مسجد میں تشریف فرما تھے آپ نے فرمایا: دو رکعتیں پڑھو۔ 	 (متفق علیہ)
توثیق الحدیث : اخرجہ البخاری (/۵۳۸۱۔ فتح)و مسلم (۷۱۵)۔ 
۲۰۹۔ باب:وضو کے بعد دو رکعتیں پڑھنا مستحب ہے 
۱۱۴۶۔ حضرت ابوہریرہ ؓ سے روایت ہے کہ رسول اللہﷺ نے حضرت بلال ؓ سے فرمایا: اے بلال! مجھے اپنے اس عمل کے بارے میں بتاؤ جو تم نے اسلام میں سب سے زیادہ امید والا کیا ہو ؟ اس لیے کہ میں نے جنت میں اپنے آگے اگے تمہارے جوتوں کی آواز سنی ہے ’’حضرت بلال ؓ نے عرض کیا کہ میں نے کوئی عمل اپنے نزدیک اس سے زیادہ امید والا نہیں کیا کہ میں نے رات یا دن کی جس گھڑ ی میں بھی وضو کیا تو اس کے ساتھ جتنی نماز میرے مقدر میں تھی میں نے ضرور پڑھی۔ (متفق علیہ)اور یہ الفاظ بخاری کے ہیں 
توثیق الحدیث : اخرجہ البخاری (/۳۴۳۔ فتح)و مسلم (۲۴۵۸)۔ 
۲۱۰۔ باب :جمعہ کے دن کی فضیلت، نماز جمعہ کے وجوب، اس کے لیے غسل کرنے، خوشبو لگانے، اس کے لئے جلدی جانے، جمعہ کے دن دعا کرنے، اس روز نبیﷺ پر درود بھیجنے اور اس گھڑ ی کا بیان جس میں دعا قبول ہوتی ہے اور جمعہ کے بعد کثرت سے اللہ تعالیٰ کا ذکر کرنے کے مستحب ہونے کا بیان 
اللہ تعالیٰ نے فرمایا: ’’جب نماز جمعہ پوری ہوئے جائے تو زمین میں پھیل جاؤ اور اللہ تعالیٰ کا فضل تلاش کرو اور کثرت سے اللہ تعالیٰ کا ذکر کرو تاکہ تم فلاح پاؤ‘‘ ۔ 	 (الجمعۃ :۱۰)
۱۱۴۷۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: سب سے بہتر دن، جس پر سورج طلوع ہو تا ہے جمعہ کا دن ہے ،اسی میں حضرت آدم ؑ کو پیدا کیا گیا ،اسی روز وہ جنت میں داخل کیے گئے اور اسی روز اس جنت سے نکالے گئے۔ (مسلم)
توثیق الحدیث :اخرجہ مسلم (۸۵۴)
۱۱۴۸۔ حضرت ابو ہریرہ ؓ ہی بیان کرتے ہیں کہ رسول اللہﷺ نے فرمایا: جس شخص نے وضو کیا اور اچھی طرح وضو کیا پھر نماز جمعہ کے لیے آیا اور خوب کان لگا کر خاموشی کے ساتھ خطبہ سنا تو اس کے اس جمعہ سے دوسرے جمعہ تک کی درمیانی مدت اور مزید تین دن کے گناہ معاف کر دیے جاتے ہیں اور جس شخص نے کنکریوں چھوا (بھی)تو اس نے لغو کام کیا۔ (مسلم)
توثیق الحدیث :اخرجہ مسلم (۸۵۷) (۲۷)۔ 
۱۱۴۹۔ حضرت ابو ہریرہ ؓ سے روایت ہے کہ نبیﷺ نے فرمایا: پانچوں نمازیں ،ایک جمعہ دوسرے جمعہ تک اور ایک رمضان دوسرے رمضان تک درمیانی مدت کے گنا ہوں کو مٹا دینے والے ہیں بشرطیکہ بڑے گنا ہوں سے اجتناب کیا جائے۔ (مسلم)
۱۱۵۰۔ حضرت ابو ہریرہ ؓ اور ابن عمرؓ سے روایت ہے کہ ان دونوں نے رسول اللہﷺ کو اپنے منبر کے تختوں پر فرماتے ہوئے سنا۔ لوگ جمعہ چھوڑ نے سے باز۔ آ جائیں یا پھر اللہ ان کے دلوں پر مہر لگا دے گا پھر وہ غافل لوگوں میں سے ہو جائیں گے۔ (مسلم)
توثیق الحدیث :اخرجہ مسلم (۸۶۵)۔ 
۱۱۵۱۔ حضرت ابن عمر ؓ سے روایت ہے کہ رسول اللہﷺ نے فرمایا: جب تم میں سے کوئی ایک نماز جمعہ کے لیے آئے تو اسے چاہیے کہ وہ غسل کرے۔ 	 (متفق علیہ)
توثیق الحدیث :اخرجہ البخاری (/۳۵۶۲۔ فتح)و مسلم (۸۵۵)۔ 
۱۱۵۲۔ حضرت ابو سعید خدریؓ سے روایت ہے کہ رسول اللہﷺ نے فرمایا: جمعہ کے دن کا غسل ہر بالغ شخص پر واجب ہے۔ 	 (متفق علیہ)
 (محتلم) سے مراد بالغ اور وجوب سے مراد اختیار ہے جیسے آدمی اپنے ساتھی سے کہے تمہارا حق مجھ پر واجب ہے (اللہ اعلم!) 
توثیق الحدیث :اخرجہ البخاری (/۳۵۶۲۔ فتح)و مسلم (۸۴۶)۔ 
۱۱۵۳۔ حضرت سمرہ ؓ بیان کرتے ہیں کہ رسول اللہﷺ نے فرمایا: جس شخص نے جمعہ کے دن وضو کیا تو اس نے اچھا اور بہتر کیا اور جس نے غسل نے کیا تو غسل افضل ہے۔ (ابوداؤد، ترمذی۔ حدیث حسن۔ ہے)
توثیق الحدیث :حسن بشواھد۔ اخرجہ ابو داؤد (۳۵۴)و الترمذی (۴۹۷)والنسائی (/۹۴۳)
اس حدیث کی سند ضعیف ہے کیونکہ حسن نے سمرہ سے صرف عقیقہ والی حدیث سنی ہے اور وہ مدلس ہے، اس نے سماع کی وضاحت نہیں کی۔ لیکن ’’نصب الرایۃ‘‘ (۱ /۸۸، ۹۰۔ ۹۳)میں اس کے شاید موجود ہیں۔ 
۱۱۵۴۔ حضرت سلمان ؓ بیان کرتے ہیں کہ رسول اللہﷺ نے فرمایا: جو آدمی جمعہ کے دن غسل کرے اور مقدور بھر طہارت حاصل کرے، تیل لگائے یا اپنے گھر میں موجود خوشبو لگائے پھر جمعہ کے لئے آئے اور (مسجد میں بیٹھے ہوئے نمازیوں میں سے) دو آدمیوں کے درمیان گھس کر تفریق نہ کرے پھر جو اس کے مقدر میں ہے (نفل) نماز پڑھے ،پھر جب امام خطبہ شروع کرے تو خاموشی اختیار کرے تو اس کے اس جمعہ سے دوسرے جمعہ تک کے درمیانی وقفے کے گناہ بخش دیے جاتے ہیں۔ (بخاری)
توثیق الحدیث و کیلئے حدیث نمبر (۸۲۶) ملاحظہ فرمائیں۔ 
۱۱۵۵۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جس شخص نے جمعہ کے دن غسل جنابت کی طرح (خوب اہتمام سے) غسل کیا پھر پہلی گھڑ ی میں (جمعہ کیلئے)گیا تو گویا اس نے ایک اونٹ قربان کیا ،جو شخص دوسری گھڑ ی میں گیا تو گویا اس نے گائے قربان کی ، جو شخص تیسری گھڑ ی میں گیا تو گویا اس نے سینگوں والا مینڈھا قربان کیا،جو شخص چوتھی گھڑ ی میں گیا تو گویا اس نے مرغی قربان کی اور جو شخص پانچویں گھڑ ی میں گیا تو اس نے گویا ایک انڈا اللہ تعالیٰ کی راہ میں خرچ کر کے اس کا قرب حاصل کرنے کی کوشش کی۔ پس جب امام خطبے کے لیے تشریف لے آئے تو فرشتے (مسجد کے اندر) حاضر ہو جاتے ہیں اور ذکر سنتے ہیں۔ (متفق علیہ)
توثیق الحدیث :اخرجہ البخاری (/۳۶۶۲۔ فتح)و مسلم (۸۵۰)
۱۱۵۶۔ حضرت ابو ہریرہ ؓ سے روایت ہے کہ رسول اللہﷺ نے جمعہ کے دن کا ذکر کیا تو فرمایا: اس دن میں ایک ایسی گھڑ ی ہے کہ وہ جس مسلمان بندے کو میسر۔ آ جائے اور وہ کھڑا نماز پڑھ رہا ہو ، تو وہ اللہ تعالیٰ سے جس چیز کا سوال کرتا ہے توا للہ تعالیٰ اسے وہی چیز عطا فرما دیتا ہے۔ اور آپ نے اپنے ہاتھ سے اس گھڑ ی کے مختصر ہونے کا اشارہ فرمایا۔ (متفق علیہ)
توثیق الحدیث :اخرجہ البخاری (/۴۱۵۲۔ فتح)و مسلم (۸۵۲)۔ 
۱۱۵۷۔ حضرت ابو بردہ بن ابو موسیٰ اشعری ؓ بیان کرتے ہیں کہ حضرت عبداللہ بن عمر ؓ نے فرمایا: کیا تم نے اپنے والد کو جمعہ کی اس گھڑ ی کے بارے میں رسول اللہﷺ سے حدیث بیان کرتے ہوئے سنا؟ انھوں نے کہا میں نے کہا : ہاں ! میں نے انہیں کہتے ہوئے سنا ہے کہ میں نے رسول اللہﷺ سے سنا ، آپ نے فرمایا:وہ گھڑ ی امام کے منبر پر بیٹھنے سے لے کر جمعہ کے ختم ہونے تک ہے۔ 	 (مسلم)
توثیق الحدیث :اخرجہ مسلم (۸۵۳)۔ 
۱۱۵۸۔ حضرت اوس بن اوس ؓ نے بیان کیاکہ رسول اللہ نے فرمایا: تمہارے دنوں میں سے جمعہ کا دن سب سے زیادہ افضل ہے ، اس روز مجھ پر کثرت سے درود بھیجا کرو، اس لیے تمہارا درود مجھ پر پیش کیا جاتا ہے۔ 	 (ابوداؤد۔ اس کی سند صحیح ہے)
توثیق الحدیث :اخرجہ ابو داؤد (۱۰۴۷۔ ا۱۵۳) والنسائی (/۹۱۳۔ ۹۲)و ابن ماجہ (۱۰۸۵۔ ۱۶۰۶)و احمد (/۸۴) والحاکم (/۲۷۸۱)
۲۱۱۔ باب: کسی ظاہری نعمت کے حاصل ہونے یا کسی ظاہری مصیبت کے ٹل جانے پر سجدہ شکر کرنا مستحب ہے 
۱۱۵۹۔ حضرت سعد بن ابی وقاص ؓ بیان کرتے ہیں کہ ہم رسول اللہﷺ کے ساتھ مکہ سے مدینہ جانے کی نیت سے روانہ ہوئے جب ہم ’’عزورائ‘‘ مقام کے قریب پہنچے تو آپ سواری سے نیچے اترے پھر دونوں ہاتھ بلند کیے اور کچھ دیر اللہ سے دعا کی ،پھر سجدے میں گر گئے اور دیر تک حالت سجدہ میں رہے پھر کھڑے ہوئے اور کچھ دیر کیلئے ہاتھ بلند کیے پھر سجدے میں گر گئے۔ آپ نے تین بار ایسے کیا اور فرمایا :میں نے اپنے رب سے سوال کیا اور اپنی امت کے لیے شفاعت کی تو اس نے مجھے میری امت کا ایک تہائی عطا فرمایا تو میں اپنے رب کا شکر ادا کرنے کیلئے سجدہ ریز ہو گیا،پھر میں نے اپنا سر اٹھایا اور اپنے رب سے اپنی امت کے بارے میں سوال کیا تو اس نے میری امت کا ایک تہائی اور عطا فرما دیا۔ پس میں شکر ادا کرنے کے لیے اپنے رب کے سامنے سجدے میں گر گیا، پھر میں نے اپنا سر اٹھایا اور اپنے رب سے اپنی امت کے بارے میں سوال کیا تو اللہ تعالیٰ نے مجھے آخر ی ثلث بھی عطا فرما دیا۔ پس میں شکر ادا کرنے کے لیے اپنے رب کے سامنے سجدہ ریز ہو گیا۔ (ابو داؤد)
توثیق الحدیث :ضعیف۔ اخرجہ ابو داؤد (۲۷۷۵)با سناد ضعیف فیہ۔ 
اس حدیث کی سند میں موسیٰ بن یعقوب الزمعی ’’سيء الحفظ‘‘ ہے اور اس کا استاد یحییٰ بن الحسن بن عثمان مجہول ہے اور ابن عثمان کا استاد اشعث بن اسحاق بھی مجہول الحال ہے ،اسے صرف ابن حبان نے ثقہ کہا ہے۔ 
۲۱۲۔ باب: رات کی نماز کی فضیلت 
اللہ تعالیٰ نے فرمایا: ’’رات کے کچھ حصے میں نماز تہجد ادا کریں ،یہ آپ کے لیے ایک زائد عمل ہے ،امید ہے کہ آپ کا رب آپ کو مقام محمود پر فائز کرے گا‘‘ ۔ اور فرمایا: ’’ان (اہل ایمان) کے پہلو ان کے بستروں سے دور رہتے ہیں‘‘ ۔ (السجدۃ:۱۶)
نیز فرمایا: ’’وہ (اہل ایمان و تقویٰ)رات کو کم ہی سویا کرتے تھے‘‘ ۔ (الذاریات:۱۷)
۱۱۶۰۔ حضرت عائشہ ؓ بیان کرتی ہیں کہ نبیﷺ رات کو (اس قدر طویل) قیام کرتے تھے کہ آپ کے پاؤں مبارک پھٹ جاتے، میں نے آپ سے عرض کیا یا رسول اللہ ! آپ اس طرح کیوں تکلیف برداشت کرتے ہیں ،جب کہ آپ کے تو اگلے پچھلے گناہ معاف کر دیے گئے ہیں ؟ آپ نے فرمایا: تو کیا میں (اللہ تعالیٰ کا) شکر گزار بندہ نہ بنوں۔ 	 (متفق علیہ)
حضرت مغیرہ بن شعبہ ؓ سے بھی اسی طرح کی حدیث بخاری و مسلم میں مروی ہے۔ 
توثیق الحدیث کیلئے حدیث نمبر (۹۸)ملاحظہ فرمائیں۔ 
۱۱۶۱۔ حضرت علی ؓ سے روایت ہے کہ نبیﷺ رات کے وقت ان کے اور حضرت فاطمہ ؓ کے پاس تشریف لائے تو فرمایا: کیا تم دونوں نماز (تہجد) نہیں پڑھتے ؟۔ (متفق علیہ)
توثیق الحدیث :اخرجہ البخاری (/۱۰۳۔ فتح)و مسلم (۷۷۵)۔ 
۱۱۶۲۔ حضرت سالم بن عبداللہ بن عمر بن خطاب ؓ اپنے والد سے روایت کرتے ہیں کہ رسول اللہﷺ نے فرمایا:عبداللہ اچھا آدمی ہے اگر وہ نماز تہجد پڑھتا۔ سالم بیان کرتے ہیں کہ حضرت عبداللہ ؓاس کے بعد رات کو بہت کم سوتے تھے۔ 	 (متفق علیہ)
توثیق الحدیث :اخرجہ البخاری (/۶۳۔ فتح)مسلم (۲۴۷۹)
۱۱۶۳۔ حضرت عبداللہ بن عمرو بن عاص ؓ بیان کرتے ہیں کہ رسول اللہﷺ نے فرمایا: ’’عبداللہ ! تم فلاں شخص کی طرح نہ ہونا، وہ نماز تہجد پڑھا کر تا تھا، پس اب اس نے تہجد پڑھنا ترک کر دیا ہے۔ ‘‘ 
 (متفق علیہ) 
توثیق الحدیث کے لیے حدیث نمبر (۱۵۴) ملا حظہ فرمائیں۔ 
۱۱۶۴۔ حضرت ابن مسعود ؓ بیان کرتے ہیں کہ نبیﷺ کے پاس ایک آدمی کا ذکر کیا گیا جو رات کو صبح ہونے تک سویا رہا ،آپ نے فرمایا: یہ وہ آدمی ہے جس کے دونوں کانوں میں (یا فرمایا ایک کان میں) شیطان نے پیشاب کر دیا۔ 	 (متفق علیہ)
توثیق الحدیث :اخرجہ البخاری (/۲۸۳۔ فتح)و مسلم (۷۷۴)٘
۱۱۶۵۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جب تم میں سے کوئی سویا ہوتا ہے تو شیطان اس کی گدی پر تین گرہیں لگا دیتا ہے اور وہ ہر گرہ پر (تاکید کے لئے)ہاتھ مارتا ہے اور کہتا ہے :تیرے لیے رات بہت لمبی ہے ،پس ابھی سوئے رہو۔ اگر وہ جاگ جاتا ہے اور اللہ تعالیٰ کو یاد کرتا ہے تو ایک گرہ کھل جا تی ہے اور اگر وہ وضو کر لیتا ہے تو دوسری گرہ کھل جاتی ہے اور اگر وہ نماز پڑھ لے تو پھر تیسری گرہ کھل جاتی ہے اور وہ اس حال میں صبح کرتا ہے کہ وہ ہشاش بشاش اور طیب النفس ہو تا ہے ورنہ وہ اس حال میں صبح کرتا ہے کہ وہ خبیث النفس اور سست ہوتا ہے (متفق علیہ) 
توثیق الحدیث :اخرجہ البخاری (/۲۴۳۔ فتح)و مسلم (۷۷۶)۔ 
۱۱۶۶۔ حضرت عبداللہ بن سلام ؓ سے روایت ہے کہ نبیﷺ نے فرمایا: لوگو ! سلام کو عام کرو، کھانا کھلاؤ اور رات کو نماز پڑھو جبکہ لوگ سوئے ہوئے ہوں تو (اللہ کی رحمت سے)تم سلامتی کے ساتھ جنت میں داخل ہو جاؤ گے۔ (ترمذی۔ حدیث حسن صحیح ہے)
توثیق الحدیث کیلئے حدیث نمبر ۸۴۹ملاحظہ فرمائیں۔ 
۱۱۶۷۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: رمضان کے بعد سب سے افضل روزے اللہ تعالیٰ کے مہینے، محرم کے روزے ہیں اور فرض نماز کے سب سے افضل نماز رات کی نماز (تہجد) ہے۔ (مسلم)
توثیق الحدیث : اخرجہ مسلم (۱۱۶۳)
۱۱۶۸۔ حضرت ابن عمر ؓ سے روایت ہے کہ نبیﷺ نے فرمایا: رات کی نماز دو دو رکعت ہے۔ پس جب تمہیں صبح ہو جانے کا اندیشہ ہو تو پھر آخر۔ پر ایک رکعت وتر پڑھ لے۔ (متفق علیہ)
توثیق الحدیث : اخرجہ البخاری (/۵۶۱۱۔ ۵۶۲۔ فتح)و مسلم (۷۴۹)۔ 
۱۱۶۹۔ حضرت ابن عمر ؓ سے روایت ہے کہ نبیﷺ رات کی نماز (تہجد) دو دو رکعت کر کے پڑھا کرتے تھے اور ایک رکعت وتر پڑھتے تھے۔ 	 (متفق علیہ)
توثیق الحدیث اور کیلئے حدیث نمبر (۱۱۰۶) ملاحظہ فرمائیں۔ 
۱۱۷۰۔ حضرت انس ؓ بیان کرتے ہیں کہ رسول اللہﷺ کسی مہینے میں تو اس طرح روزے رکھنا چھوڑ دیتے تھے کہ ہم گمان کرتے کہ آپ اس مہینے میں روزہ نہیں رکھیں گے اور کسی مہینے میں اس قدر روزے رکھتے کہ ہم گمان کرتے کہ آپ اس مہینے میں کوئی روزہ نہیں چھوڑیں گے۔ اور آپﷺ قیام اللیل اس انداز سے کرتے تھے کہ اگر کوئی آپﷺ کو رات کے کسی بھی حصہ میں نماز پڑھتا دیکھنا چاہے تو وہ دیکھ سکتا تھا اور اسی طرح اگر وہ آپ کو سویا ہوا دیکھنا چاہے تو سویا ہوا دیکھ سکتا تھا (یعنی آپ نے رات کا کوئی حصہ قیام کیلئے مخصوص نہیں کیا تھا باری باری ہر حصے میں قیام کرتے تھے۔ )	 (بخاری)
توثیق الحدیث : اخرجہ البخاری (/۲۲۳۔ فتح)بتمامہ
اس حدیث کا پہلا حصہ صحیح مسلم (۱۱۵۸) میں بھی ہے۔ 
۱۱۷۱۔ حضرت عائشہ ؓ سے روایت ہے کہ رسول اللہﷺ رات کی نماز (تہجد) گیارہ رکعت پڑھا کرتے تھے ،آپ اس قدر لمبا سجدہ کرتے کہ آپ کے سجدہ سے سر اٹھانے سے پہلے تم میں سے کوئی شخص پچاس آیات کی تلاوت کر لیتا۔ آپ نماز فجر سے پہلے دو رکعتیں پڑھتے تھے پھر آپ اپنے دائیں پہلو پر لیٹتے حتیٰ کہ نماز کی اطلاع کرنے والا آپ کے پاس اتا۔ 	 (بخاری)
توثیق الحدیث : اخرجہ البخاری (/۷۳۔ فتح)۔ 
۱۱۷۲۔ حضرت عائشہ ہی بیان کرتی ہیں کہ نبیﷺ رمضان اور غیر رمضان میں نماز تہجد گیارہ رکعت سے زیادہ نہیں پڑھا کرتے تھے۔ آپ چار رکعتیں پڑھتے ،پس آپ ان کے طولو حسن کے بارے میں میں نہ پو چھیں !پھر آپ چار رکعتیں پڑھتے ،پس تم یہ نہ پوچھو کہ وہ کتنی حسین اور کتنی طویل ہوتی تھیں !پھر آپ تین رکعت پڑھتے۔ میں نے عرض کیا : یا رسول اللہ ! کیا آپ وتر پڑھنے سے پہلے سو جاتے ہیں ؟ آپﷺ نے فرمایا: عائشہ یقیناً میری آنکھیں سوتی ہیں لیکن میرا دل نہیں سوتا۔ (متفق علیہ)
توثیق الحدیث : اخرجہ البخاری (/۳۳۳۔ فتح)و مسلم (۷۳۸)
۱۱۷۳۔ حضرت عائشہؓ ہی سے روایت ہے کہ نبیﷺ رات کے پہلے حصے میں سوتے تھے اور رات کے آخر ی حصے میں تہجد پڑھتے تھے۔ (متفق علیہ)
توثیق الحدیث : اخرجہ البخاری (/۳۲۳۔ فتح)و مسلم (۷۳۹)۔ 
۱۱۷۴۔ حضرت مسعود ؓ بیان کرتے ہیں میں نے ایک رات نبیﷺ کے ساتھ نماز پڑھی آپ برابر حالت قیام میں رہے حتیٰ کہ میں نے ایک برے کام کا ارادہ کر لیا۔ حضرت ابن مسعودﷺ سے پوچھا گیا کہ آپ نے کیا ارادہ کیا تھا؟انھوں نے بتایا:میں نے ارادہ کیا کہ میں بیٹھ جاؤں اور آپ کو (حالت قیام) کی حالت میں چھوڑ دوں۔ 	 (متفق علیہ)
توثیق الحدیث کے لئے حدیث نمبر ۱۰۳ملاحظہ فرمائیں۔ 
۱۱۷۵۔ حضرت حذیفہ ؓ بیان کرتے ہیں کہ میں نے ایک رات نبیﷺ کے ساتھ نماز پڑھی آپ نے سورۂ بقرہ پڑھنا شروع کی تو میں نے سوچا آپ سو آیات پر رکوع کریں گے مگر آپ پڑھتے گئے، میں نے سوچا یہ سورت پوری نماز میں (دو رکعتوں)پڑھیں گے مگر آپ پڑھتے گئے میں نے سوچا کہ اس کے ختم ہونے پر آپ رکوع کریں گے لیکن آپ نے سورۂ نسا ء پڑھنا شروع کر دی ،اسے مکمل پڑھا پھر آل عمران شروع کی اور اس کی تلاوت کی۔ آپ ٹھہر ٹھہر کر تلاوت فرماتے ،جب کسی ایسی آیت سے گزرتے جس میں تسبیح ہوتی تو آپ تسبیح کرتے اور کسی سوال والی آیت سے گزرتے تو اس کے بارے میں سوال کرتے ،جب پناہ مانگنے والی کسی آیت کے پاس سے گزر تے تو اللہ سے پناہ طلب کرتے۔ پھر آپ نے رکو ع کیا اور اس میں ’’سبحان ربی العظیم‘‘ پڑھنا شروع کر دیا ،آپ ک رکوع بھی (تقریباً)آپ کے۔ قیام کے برابر تھا، پھر آپ نے فرمایا (سمع اللہ لمن حمدہ، ربنا لک الحمد)پھر آپ نے رکوع کے برابر طویل قیام کیا،پھر سجدہ کیا تو فرمایا (سبحان ربی الأعلی)اور آپ کے سجود بھی تقریباً قیام کے برابر تھے۔ (مسلم)
توثیق الحدیث اور ۔ کے لئے حدیث نمبر (۱۰۲)ملاحظہ فرمائیں۔ 
۱۱۷۶۔ حضرت جابر ؓ بیان کرتے ہیں کہ رسول اللہﷺ سے دریافت کیا گیا کہ کون سی نماز افضل ہے ؟ تو آپ نے فرمایا: لمبے قیام والی۔ 	 (مسلم)
توثیق الحدیث : اخرجہ مسلم (۷۵۶)۔ 
۱۱۷۷۔ حضرت عبداللہ بن عمرو بن عاصؓ سے روایت ہے کہ رسول اللہﷺ نے فرمایا : اللہ تعالیٰ کو سب سے زیادہ پسندیدہ نماز حضرت داؤد ؑ کی نماز ہے اور اللہ تعالیٰ کو سب سے زیادہ پسندیدہ روزہ حضرت داؤد ؑ کا روزہ ہے۔ حضرت داؤد ؑ آدھی رات سوتے تھے اور اس کا تیسرا حصہ نماز پڑھتے تھے۔ پھر اس کا چھٹا حصہ سوتے تھے۔ وہ ایک دن روزہ رکھتے تھے اور ایک دن نہیں رکھتے تھے۔ 	 (متفق علیہ)
توثیق الحدیث : اخرجہ البخاری (/۱۶۳۔ فتح)و مسلم (۱۱۵۹) (۱۸۹)۔ 
۱۱۷۸۔ حضرت جابر ؓ بیان کرتے ہیں کہ میں نے رسول اللہﷺ کو فرماتے ہوئے سنا : بے شک رات میں ایک ایسی گھڑ ی ہے کہ جس مسلمان کو میسر۔ آ جائے اور وہ اللہ تعالیٰ سے دنیا و آخر ت کے بارے میں کوئی چیز طلب کرے تو اللہ تعالیٰ اے وہی چیز عطا فرما دیتا ہے اور گھڑ ی ہر رات میں ہوتی ہے۔ (مسلم)
توثیق الحدیث : اخرجہ مسلم (۷۵۷)۔ 
۱۱۷۹۔ حضرت ابو ہریرہ سے روایت ہے کہ نبیﷺ نے فرمایا: جب تم میں سے کوئی ایک رات کو (تہجد کے لیے)کھڑا ہو تو وہ اپنی نماز کا آغاز دو مختصر رکعتوں سے کرے۔ (مسلم)
توثیق الحدیث : اخرجہ مسلم (۷۶۸)
۱۱۸۰۔ حضرت عائشہ ؓ بیان کرتی ہیں کہ رسول اللہﷺ جب رات کو (تہجد کیلئے) بید ار ہوتے تو اپنی نماز کا آغاز دومختصر رکعتوں سے فرماتے تھے۔ (مسلم)
توثیق الحدیث : اخرجہ مسلم (۷۶۷)۔ 
۱۱۸۱۔ حضرت عائشہؓ بیان کرتی ہیں کہ جب کسی تکلیف وغیرہ کی وجہ سے رسول اللہﷺ کی نماز تہجد چھوٹ جاتی تو آپ دن کے وقت بارہ رکعتیں ادا فرماتے۔ (مسلم)
توثیق الحدیث : اخرجہ مسلم (۷۴۶) (۱۴۰)
۱۱۷۲۔ حضرت عمر بن خطاب ؓ بیان کرتے ہیں کہ رسول اللہﷺ نے فرمایا: اگر کوئی شخص اپنے مقررہ وظیفے یا اس کے کچھ حصے کو پڑھے بغیر سو جائے اور پھر اسے نماز فجر اور نماز ظہر کے درمیان پڑھ لے تو اس کے لیے (اتنا ہی اجر) لکھ دیا جاتا ہے گو یا کہ اس نے اسے رات ہی کے وقت پڑھا ہے۔ (مسلم)
توثیق الحدیث : اخرجہ مسلم (۷۴۷)۔ 
۱۱۸۳۔ حضرت ابو ہریرہ بیان کرتے ہیں کہ رسول اللہ نے فرمایا:اللہ تعالیٰ اس آدمی پر رحم فرمائے جو رات کو اٹھے نماز تہجد پڑھے اور اپنی بیوی کو بھی اٹھائے اگر بیوی اٹھنے سے انکار کرے تو یہ اس کے چہرے پر پانی کے چھینٹے مارے۔ (اسی طرح) اللہ تعالی اس عورت پر بھی رحم فرمائے جو رات کو اٹھے اور نما ز تہجد پڑھے اور اپنے خاوند کو بھی اٹھائے اگر وہ اٹھنے سے انکار کرے تو یہ اس کے منہ پر پانی کے چھینٹے مارے۔ (ابوداؤد۔ سند صحیح ہے)
توثیق الحدیث : حسن۔ اخرجہ ابو داؤد (۱۳۰۸، ۱۴۵۰)والنسائی (/۲۰۵۳)و ابن۔ ماجہ (۱۳۳۹)و احمد (/۲۵۰۲، ۴۳۶)وغیرھم
اس کی سند حسن ہے کیونکہ اس محمد بن عجلان صدوق راوی ہے۔ 
۱۱۸۴۔ حضرت ابو ہریرہؓ اور حضرت ابو سعید ؓ بیان کرتے ہیں کہ رسول اللہﷺ نے فرمایا: جب آدمی رات کے وقت اپنے گھر والوں کو جگائے اور وہ دونوں نماز پڑھے یادو رکعتیں اکٹھی پڑھیں تو وہ دونوں ’’ذا کرین‘‘ اور  ’’ذا کرات‘‘ میں لکھ دیے جاتے ہیں۔ (ابوداؤد۔ سند صحیح ہے)
توثیق الحدیث : صحیح۔ اخرجہ ابو داؤد (۱۳۰۹، ۱۴۵۱)و ابن ماجہ (۱۳۳۵)ابن حبان (۲۵۶۸و۲۵۶۹)۔ 
اس کی سند صحیح ہے اور اس کے سب راوی ثقہ ہیں۔ 
۱۱۸۵۔ حضرت عائشہؓ سے روایت ہے کہ نبیﷺ نے فرمایا: جب تم میں سے کسی کو نماز میں اونگھ آئے تو اسے چاہیے کہ وہ سو جائے حتیٰ کہ اس کی نیند ختم ہو جائے۔ اس لیے کہ تم میں سے کوئی اونگھتے ہوئے نماز پڑھے گا تو ممکن ہے وہ مغفرت طلب کرنے کی بجائے اپنے آپ کو برا بھلا کہنے لگے۔ 	 (متفق علیہ)
توثیق الحدیث کے لئے حدیث (۱۴۷)ملاحظہ فرمائیں۔ 
۱۱۸۶۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جب تم میں سے کوئی رات کو عبادت کیلئے بیدار ہو اور غلبہ نیند کی وجہ سے قرآن پڑھنا اس کے لئے مشکل ہو رہا ہو اور اسے معلوم نہ ہو کہ وہ کیا پڑھ رہا ہے تو اسے چاہیے کہ وہ لیٹ جائے (تھوڑ ی دیر سو جائے اور بعد میں نماز پڑھ لے)۔ (مسلم)
توثیق الحدیث : اخرجہ مسلم (۷۸۷)۔ 
۲۱۳۔ باب: قیام رمضان یعنی تراویح کے مستحب ہونے کا بیان 
۱۱۸۷۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جس شخص نے ایمان کے ساتھ ثواب کی نیت سے رمضان کا قیام کیا تو اس کے سابقہ گناہ معاف کر دیے جاتے ہیں۔ 	 (متفق علیہ)
توثیق الحدیث : اخرجہ البخاری (/۲۵۰۴۔ فتح)و مسلم (۷۵۹)۔ 
۱۱۸۸۔ حضرت ابو ہریر ؓ ہ ہی بیان کرتے ہیں کہ رسول اللہﷺ قیام رمضان کو لازمی قرار دیے بغیر اس کے بارے میں ترغیب دلایا کرتے تھے۔ پس آپ یوں فرماتے : ’’جس شخص نے ایمان کی حالت میں ثواب کی امید سے رمضان کا قیام کیا تو اس کے سابقہ گناہ بخش دیے جاتے ہیں‘‘ ۔ 	 (مسلم)
توثیق الحدیث : اخرجہ مسلم (۷۵۹) (۱۷۴)۔ 
۲۱۴۔ باب: شب قدر کے قیام کی فضیلت اور اس بات کا بیان کہ ان راتوں میں سے کون سی رات زیادہ امید والی ہے ؟
اللہ تعالیٰ نے فرمایا: یقیناً ہم نے اس (قرآن مجید)کو شب قدر میں نازل کیا۔ ۔ ۔ ۔ آخر۔ سورت تک۔ 
 (سورۃ القدر۔ :۱)
اور فرمایا : ’’ہم نے اس قرآن مجید کو بابر کت رات میں نازل کیا‘‘ ۔ (الدخان:۳)
۱۱۸۹۔ حضرت ابو ہریرہ ؓ سے روایت ہے کہ نبیﷺ نے فرمایا: جس شخص نے ایمان و احتساب کے ساتھ شب قدر میں قیام کیا تو اس کے سابقہ گناہ معاف کر دیے جاتے ہیں۔ (متفق علیہ)
توثیق الحدیث : اخرجہ البخاری (/۱۱۵۴و۲۵۵۔ فتح)و مسلم (۷۶۰)۔ 
۱۱۹۰۔ حضرت ابن عمر ؓ سے روایت ہے کہ نبیﷺ کے صحابہ میں سے چند آدمیوں کو خواب میں آخر ی سات راتوں میں شب قدر دکھائی گئی تو رسول اللہﷺ نے فرمایا: میں دیکھتا ہوں کہ تمہارے خواب آخر ی سات راتوں کے بارے میں موافقت و مماثلت رکھتے ہیں ،پس جو شخص شب قدر کو تلاش کرنا چاہے تو اسے چاہیے کہ وہ اسے آخر ی سات راتوں میں تلاش کرے۔ 	 (متفق علیہ)
توثیق الحدیث : اخرجہ البخاری (/۲۵۶۴۔ فتح)و مسلم (۱۱۶۵)۔ 
۱۱۹۱۔ حضرت عائشہ ؓ بیان کرتی ہیں کہ رسول اللہﷺ رمضان کے آخر ی دس دنوں میں اعتکاف کیا کرتے تھے اور فرماتے تھے۔ رمضان کے آخر ی دس دنوں میں شب قدر کو تلاش کرو۔ (متفق علیہ)
توثیق الحدیث : اخرجہ البخاری (/۲۵۹۴۔ فتح)۔ و مسلم (۱۱۶۹)۔ 
۱۱۹۲۔ حضرت عائشہ ؓ ہی سے روایت ہے کہ رسول اللہﷺ نے فرمایا: شب قدر کو رمضان کے آخر ی عشرے کی طاق راتوں میں تلاش کرو۔ (متفق علیہ)
توثیق الحدیث : اخرجہ البخاری (/۲۵۹۴)۔ 
۱۱۹۳۔ حضرت عائشہ ؓ ہی بیان کرتی ہیں کہ جب رمضان کا آخر ی عشرہ شرو ع ہو جاتا تو رسول اللہﷺ رات کو بید ار رہتے ، اپنے گھر والوں کو جگاتے، خوب محنت کرتے اور کمر کس لیتے (یعنی عبا دت الہیٰ میں مصروف ہو جاتے)۔ (متفق علیہ)
توثیق الحدیث : اخرجہ البخاری (/۲۶۹۴۔ فتح)و مسلم (۱۱۷۴)۔ 
۱۱۹۴۔ حضرت عائشہؓ ہی بیان کرتی ہیں کہ رسول اللہﷺ رمضان میں جس قدر محنتو کوشش کرتے تھے، اس قدر غیر رمضان میں نہیں کرتے تھے اور جو محنتو کوشش رمضان کے آخر ی عشرے میں کرتے تھے وہ اس کے دوسرے دنوں میں نہیں کرتے تھے۔ (مسلم)
توثیق الحدیث : اخرجہ مسلم (۱۱۷۵)
۱۱۹۵۔ حضرت عائشہ ؓ ہی بیان کرتی ہیں کہ میں نے عرض کیا یا رسول اللہ !مجھے بتائیں اگر مجھے پتا چل جائے کہ کون سی رات شب قدر ہے تومیں اس میں کیا پڑھوں (کیا دعا کروں)؟ آپ نے فرمایا: تم کہو اے اللہ !بے شک تو بہت معاف کرنے والا ہے اور معاف کرنے کو پسند کرتا ہے پس تو مجھے معاف فرما دے۔ (ترمذی حدیث حسن ہے)
توثیق الحدیث : صحیح۔ اخرجہ الترمذی (۳۵۱۳)با سناد صحیح۔ 
۲۱۵۔ باب: مسواک کی فضیلت اور فطری چیزیں 
۱۱۹۲۔ حضرت ابو ہریرہ ؓ سے روایت ہے کہ رسول اللہﷺ نے فرمایا: اگر مجھے اپنی امت پر (یا لوگوں پر)مشقت کا اندیشہ نہ ہوتا تو میں انہیں ہر نماز کے ساتھ مسواک کرنے کا حکم دیتا۔ ۔  (متفق علیہ)
توثیق الحدیث : اخرجہ البخاری (/۳۷۴۲۔ فتح)و مسلم (۲۵۲)۔ 
۱۱۹۷۔ حضرت حذیفہ ؓ بیان کرتے ہیں کہ رسول اللہﷺ جب رات کو بید ار ہوتے تو آپ مسواک سے اپنا منہ صاف کرتے۔ 	 (متفق علیہ)
توثیق الحدیث : اخرجہ البخاری (/۳۵۶۱۔ فتح)و مسلم (۲۵۵)۔ 
۱۱۹۸۔ حضرت عائشہ ؓ بیان کرتی ہیں کہ ہم رسول اللہﷺ کے لئے آپ کی مسواک اور وضو کا پانی تیار کرتے تھے۔ پس جب اللہ کو منظور ہو تا وہ آپ کو بیدار کرتا۔ پس آپ مسواک کرتے ،وضو کر تے اور نماز پڑھتے۔ (مسلم)
توثیق الحدیث : اخرجہ مسلم (۷۴۶)
۱۱۹۹۔ حضرت انس بیان کرتے ہیں کہ رسول اللہﷺ نے فرمایا: میں نے تمہیں مسواک کے بارے میں بہت تاکید کی ہے۔ (بخاری)
توثیق الحدیث : اخرجہ البخاری (/۳۷۴۲۔ فتح)
۱۲۰۰۔ حضرت شریح بن ہانی بیان کرتے ہیں کہ میں نے حضرت عائشہؓ سے پوچھا جب نبیﷺ گھر تشریف لاتے تو آپ سب سے پہلے کیا کام کرتے تھے ؟ تو حضرت عائشہ ؓ نے بتایا :مسواک کرتے تھے۔ 	 (مسلم)
توثیق الحدیث : اخرجہ مسلم (۲۵۳)۔ 
۱۲۰۱۔ حضرت ابو موسیٰ اشعری ؓ بیان کرتے ہیں کہ نبیﷺ کی خدمت میں حاضر ہوا تو اس وقت مسواک کا کنارہ آپ کی زبان مبارک پر تھا (یعنی آپ مسواک کر رہے تھے)۔ 	 (متفق علیہ۔ یہ الفاظ مسلم کے ہیں)
توثیق الحدیث : اخرجہ البخاری (/۳۵۵۱۔ فتح)و مسلم (۲۵۴)۔ 
۱۲۰۲۔ حضرت عائشہ ؓ سے روایت ہے کہ نبیﷺ نے فرمایا: مسواک منہ کی پاکیزگی اور رب کی رضا کا ذریعہ ہے۔ (اسے نسائی اور ابن خزیمہ نے اپنی ’’صحیح‘‘ میں صحیح سندوں کے ساتھ روایت کیا ہے۔ )
توثیق الحدیث : صحیح۔ اخرجہ النسائی (/۱۰۱)و ابن خزیمۃ (۱۳۵)وغیر ھم٘
اس کی سند صحیح ہے اور بخاری نے اسے تعلیقاً روایت کیا ہے۔ 
۱۲۰۳۔ حضرت ابوہریرہ ؓ سے روایت ہے کہ نبیﷺ نے فرمایا :فطری چیزیں پانچ ہیں یا فرمایا:پانچ چیزیں فطرت سے ہیں :ختنہ کرنا، زیر ناف بال صاف کرنا، ناخن تراشنا، بغل کے بال اکھیڑ نا، اور مونچھیں کٹوانا۔ (متفق علیہ)
توثیق الحدیث : اخرجہ البخاری (/۳۳۴۱۰۔ فتح)و مسلم (۲۵۷)۔ 
تنبیہ ’’خمس من الفطرۃ‘‘ والی روایت ’’الفطرۃخمس‘‘ روایت حصر سے زیادہ واضح ہے اس کے لیے کہ دوسری احادیث میں فطرت کے بارے پانچ سے زائد چیزیں بیان کی گئی ہیں جو اس بات کی دلیل ہے کہ یہاں حصر مراد نہیں۔ 
۱۲۰۴۔ حضرت عائشہؓ بیان کرتی ہیں کہ رسول اللہﷺ نے فرمایا: دس چیزیں فطری ہیں۔ مونچھیں کٹوانا، داڑھی بڑھانا، مسواک کرنا، ناک میں پانی چڑھانا (داخل کرنا)، ناخن تراشنا، انگلیوں کے جوڑوں کو دھونا، بغل کے بال اکھیڑ نا، زیر ناف بال مونڈ نا اور استنجا کر نا، راوی نے بیان کیا کہ میں دسویں چیز بھول گیا ہوں، شاید وہ کلی کرنا ہو۔ 
وکیعؒ جو اس حدیث کے راویوں میں سے ایک راوی ہیں ، بیان کرتے ہیں کہ ’’انتقاص الماء‘‘ سے مراد ہے استنجا کرنا۔ (مسلم)
توثیق الحدیث : اخرجہ۔ مسلم (۲۶۱)
۱۲۰۵۔ حضرت ابن عمر ؓ سے روایت ہے کہ نبیﷺ نے فرمایا: مونچھیں کا ٹو اور داڑھی بڑھاؤ۔ 	 (متفق علیہ)
توثیق الحدیث : اخرجہ البخاری (/۳۴۹۱۰۔ فتح)و مسلم (۲۵۸)۔ 
۲۱۶۔ باب وجوب زکوٰۃ کی تاکید اس کی فضیلت اور اس سے متعلقہ احکام 
اللہ تعالیٰ نے فرمایا: ’’نماز قائم کرو اور زکوٰۃ ادا کرو‘‘ ۔ (سورۃ البقرۃ: ۴۳)
اور فرمایا: ’’انہیں اسی بات کا حکم دیا گیا کہ وہ صرف اللہ تعالیٰ کی عبادت کریں ،اس کیلئے اطاعت کو خالص کرتے ہوئے اور اس کی طرف یکسو ہو کر اور نماز قائم کریں اور زکوٰۃ دیں اور یہی ہے سیدھا دین‘‘ ۔ (البینۃ:۵)
اور فرمایا: ’’ان کے اموال میں سے زکوٰۃ وصول کریں ،انہیں پاک کریں اور اس کے ذریعے سے ان کا تزکیہ کریں‘‘۔ (التوبۃ :۱۰۳)
۱۲۰۶۔ حضرت ابن عمر ؓ سے روایت ہے کہ رسول اللہﷺ نے فرمایا: اسلام کی بنیاد پانچ چیزوں پر رکھی گئی ہے اس بات کی گواہی دینا کہ اللہ کے سوا کوئی معبود نہیں اور یہ کہ محمدﷺ اس کے بندے اور رسول ہیں، نماز قائم کرنا، زکوٰۃ ادا کرنا، بیت اللہ کا حج کرنا اور رمضان کے روزے رکھنا۔ (متفق علیہ)
توثیق الحدیث کے لیے حدیث نمبر (۱۰۷۵) ملاحظہ فرمائیں۔ 
۱۲۰۷۔ حضرت طلحہ بن عبید اللہ ؓ بیان کرتے ہیں کہ اہل نجد میں سے ایک آدمی رسول اللہﷺ کی خدمت میں حاضر ہوا، جس کے سرکے بال پراگندہ تھے۔ ہم اس کی گنگناہٹ سن رہے تھے لیکن ہمیں اس کی گفتگو سمجھ نہیں۔ آ رہی تھی حتیٰ کہ وہ رسول اللہﷺ کے قریب ہو گیا آپؐ سے وہ آپ سے اسلام کے بارے میں پو چھ رہا تھا ،رسول اللہﷺ نے فرمایا: دن اور رات میں پانچ نمازیں ہیں۔ اس نے پوچھا :کیا ان کے علاوہ بھی کوئی نماز مجھ پر فرض ہے ؟آپ نے فرمایا:نہیں مگر یہ کہ تم اپنی خوشی سے نفل پڑھو۔ پھر رسول اللہﷺ نے فرمایا:ماہ رمضان کے روزے فرض ہیں۔ اس نے پوچھا :کیا اس کے علاوہ بھی کوئی روزہ مجھ پر فرض ہے ؟آپ نے فرمایا: نہیں ، مگر یہ کہ تم خوشی سے نفل روزے رکھو۔ حضرت طلحہ ؓ بیان کرتے ہیں کہ رسول اللہﷺ نے اس سے زکوٰۃ کا بھی ذکر فرمایا تو اس آدمی نے کہا :کیا اس کے علاوہ بھی مجھ پر کچھ فرض ہے ؟ آپ نے فرمایا: نہیں مگر یہ کہ تو خوشی سے کوئی صدقہ کرے۔ جب وہ آدمی واپس لوٹا :تو اس نے کہا اللہ کی قسم !میں اس پر نہ کوئی زیادتی کروں گا اور نہ اس میں کوئی کمی کروں گا۔ تو رسول اللہﷺ نے فرمایا: یہ آدمی کامیاب ہو گیا اگر یہ (اپنی بات میں) سچا ہے۔ 	 (متفق علیہ)
توثیق الحدیث : اخرجہ البخاری (/۱۰۶۱۔ فتح)و مسلم (۱۱)۔ 
۱۲۰۸۔ حضرت ابن عباسؓ سے روایت ہے کہ نبیﷺ نے حضرت معاذؓ کو یمن کی طرف عامل (گورنر بنا کر) بھیجا تو فرمایا: انہیں اس بات کی دعوت دینا کہ وہ اس بات کی گواہی دیں کہ اللہ کے سوا کوئی معبود نہیں اور یہ کہ میں اللہ کا رسول ہوں، اگر وہ اس میں تمہاری اطاعت کریں تو انہیں بتانا کہ اللہ نے ان پر دن اور رات میں پانچ نما زیں فرض کی ہیں۔ اگر وہ یہ بھی مان لیں تو انہیں بتا نا کہ اللہ نے ان پر زکوٰۃ فرض کی ہے جو ان کے مالداروں سے وصول کی جائے گی اور ان کے فقرا پر تقسیم کی جائے گی۔ 	 (متفق علیہ)
۱۲۰۹۔ حضرت ابن عمر ؓ نے بیان کیا کہ رسول اللہﷺ نے فرمایا: مجھے لوگوں سے جہاد کرنے کا حکم دیا گیا ہے حتیٰ کہ وہ یہ گواہی دیں کہ اللہ تعالیٰ کے سوا کوئی معبود نہیں اور یہ کہ محمدﷺ اللہ کے رسول ہیں ،وہ نماز قائم کریں اور زکوٰۃ ادا کریں پس جب وہ یہ کام کریں تو انھوں نے اپنے خون اور اموال مجھ سے محفوظ کر لئے۔ بجز حق اسلام کے اور ان کا حساب اللہ تعالیٰ کے سپرد ہے۔ (متفق علیہ)
توثیق الحدیث کے لئے حدیث نمبر (۳۹۰)ملاحظہ فرمائیں۔ 
۱۲۱۰۔ حضرت ابو ہریرہ ؓ بیان کرتے ہیں کہ جب رسول اللہﷺ وفات پا گئے اور حضرت ابو بکرؓ خلیفہ مقرر ہوئے اور عرب کے بعض قبیلے کافر ہو گئے (اور حضرت ابوبکر ؓ نے ان سے قتال کرنا چاہا)تو حضرت عمر ؓ نے (حضرت ابو بکرؓ سے) کہا :آپ لوگوں سے قتال کیسے کریں گے ؟جب کہ رسول اللہﷺ نے تو فرمایا: ’’مجھے حکم دیا گیا ہے کہ میں لوگوں سے قتال کروں حتیٰ کہ وہ لا الہ الا اللہ کا اقرار کر لیں ،پس جس شخص نے اس کا اقرار کر لیا اس نے اپنا مال و جان مجھ سے محفوظ کر لیا بجز حق اسلام کے اور اس کا حساب اللہ کے سپرد ہے‘‘ ؟حضرت ابو بکرؓ نے فرمایا: ’’اللہ کی قسم ! میں اس شخص سے ضرور قتال کروں گا جو نمازو زکوٰۃ کے درمیان فرق کرے گا اس لیے کہ زکوٰۃ مال کا حق ہے۔ اللہ کی قسم !اگر انہوں نے وہ رسی جو یہ رسول اللہﷺ کو دیا کرتے تھے، مجھے دینے سے روک لی تو میں اس کے روکنے پر بھی ان سے قتال کروں گا‘‘ ۔ یہ سن کر حضرت عمرؓ نے فرمایا: اللہ کی قسم !تھوڑ ی دیر بعد ہی مجھے یقین ہو گیا کہ اللہ نے جہاد کے لیے حضرت ابو بکرؓ کا سینہ کھول دیا ہے پس میں نے یہ جان لیا کہ یہی حق ہے۔ 	 (متفق علیہ)
توثیق الحدیث : اخرجہ البخاری (/۶۲۶۳۔ فتح)و مسلم (۲۰)
۱۲۱۱۔ حضرت ابو ایوب ؓ سے روایت ہے کہ ایک آدمی نے نبیﷺ سے عرض کیا:مجھے کوئی ایسا عمل بتائیں جو مجھے جنت میں لے جائے ؟ آپ نے فرمایا: ’’اللہ کی عبادت کر اور اس کے ساتھ کسی کو شریک نہ ٹھہرا، نماز قائم کر، زکوٰۃ ادا کر اور صلہ رحمی کر‘‘ ۔ (متفق علیہ)
توثیق الحدیث کے لئے حدیث نمبر (۳۳۱)ملاحظہ فرمائیں۔ 
۱۲۱۲۔ حضرت ابو ہریرہ ؓ سے روایت ہے کہ ایک دیہاتی نبیﷺ کی خدمت میں حاضر ہوا تو اس نے عرض کیا یا رسول اللہ ! مجھے کوئی ایسا عمل بتائیں کہ جب میں وہ عمل کروں تو جنت میں داخل ہو جاؤں ؟ آپﷺ نے فرمایا: ’’اللہ تعالیٰ کی عبادت کر،اس کے ساتھ کسی کو شریک مت ٹھہرا، نماز قائم کر،فرض زکوٰۃ ادا کر اور رمضان کے روزے رکھ‘‘ ۔ اس شخص نے کہا : اس ذات کی قسم جس کے ہاتھ میں میری جان ہے ! میں اس پر کوئی اضافہ نہیں کروں گا۔ پس جب وہ شخص واپس مڑا تو نبیﷺ نے فرمایا: جس شخص کو یہ پسند ہو کہ وہ کسی جنتی شخص کو دیکھے تو وہ اسے دیکھ لے۔ 	 (متفق علیہ)
توثیق الحدیث : اخرجہ البخاری (/۲۶۱۳۔ فتح)و مسلم (۱۴)۔ 
۱۲۱۳۔ حضرت جریر بن عبداللہؓ بیان کرتے ہیں کہ میں نے نبیﷺ سے نماز قائم کرنے، زکوٰۃ ادا کرنے اور ہر مسلمان کے ساتھ خیر خواہی کرنے پر بیعت کی۔ (متفق علیہ)
توثیق الحدیث : اخرجہ البخاری (/۲۶۷۳۔ فتح)و مسلم (۵۶)۔ 
۱۲۱۴۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: ’’جس شخص کے پاس (بقدر نصاب) سونا اور چاندی ہے لیکن وہ ان کا حق (زکوٰۃ)ادا نہیں کرتا تو جب قیامت کا دن ہو گا تو اس کیلئے (اس سونے چاندی سے) آگ کے تختے بنائے جائیں گے ،انہیں جہنم کی آگ میں تپا یا جائے گا پھر انکے ساتھ اس کے پہلو پیشانی اور پیٹھ کو داغا جائے گا۔ جب بھی وہ تختیاں ٹھنڈی ہوں گی تو (اسے داغنے کے لیے) انہیں دوبارہ گرم کیا جائے گا، یہ عمل اس روز مسلسل جاری رہے گا جو پچاس ہزار سال کا دن ہے حتیٰ کہ لوگوں کے درمیان فیصلہ کیا جائے۔ پس وہ اپنا راستہ جنت کی طرف یا جہنم کی طرف دیکھ لے گا۔ لوگوں نے پوچھا :یا رسول اللہ !اونٹوں کا کیا معاملہ ہے ؟ آپ نے فرمایا: اونٹوں کا مالک جوان کا حق (زکوٰۃ)ادا نہیں کرے گا اور ان کا حق یہ بھی ہے کہ پانی پلانے کی باری کے دن ان کا دودھ ضرورت مندوں کیلئے دوہا جائے (یعنی ان میں تقسیم کیا جائے)پس جب قیامت کا دن ہو گا تو ان کے مالک کو ایک چٹیل میدان میں ان اونٹوں کے سامنے منہ یا پیٹی کے بل گرا دیا جائے گا۔ یہ اونٹ اس وقت اتنے موٹے ہوں گے جو وہ زیادہ سے زیادہ دنیا میں موٹے رہے تھے۔ وہ ان میں سے ایک بچے کو بھی گم نہیں پائے گا۔ وہ اپنے سموں سے اسے روندیں گے اور اپنے مونہوں سے اسے کاٹیں گے۔ جب ان کا پہلا اونٹ گزر جائے گا تو اس پر پھر ان کا آخر ی اونٹ دوبارہ لوٹا دیا جائے گا۔ اس دن میں جس کی مقدار پچاس ہزار سال ہو گئی حتیٰ کہ بندوں کے درمیان فیصلہ کر دیا جائے گا۔ پس وہ اپنا راستہ جنت کی طرف یا جہنم کی طرف دکھا دیا جائے گا۔ عرض کیا گیا :یا رسول اللہ !گائے اور بکریوں کا کیا مسئلہ ہے ؟ آپ نے فرمایا:جو گائے اور بکریوں کا مالک ہے اگر وہ ان میں سے ان کا حق (زکوٰۃ) ادا نہیں کرتا تو جب قیامت کا دن ہو گا تو اس شخص کو ان کیلئے ایک بہت بڑے میدان میں منہ یا پیٹھ کے بل گرا دیا جائے گا اور وہ ان میں سے کسی کو گم نہیں پائے گا۔ ان میں کوئی (بکری یا گائے)مڑے ہوئے سینگوں والی ہو گی نہ بغیر سینگ کے اور نہ ہی کوئی ٹوٹے ہوئے سینگوں والی ہو گی یہ اس شخص کو اپنے سینگوں سے ماریں گی اور اپنے کھروں سے روندیں گی جب اس پر ان کی پہلی بکری یا گائے گزر جائے گی تو اس پران کی آخر ی (گائے یا بکری)لوٹا دی جائے گی ،اس دن میں جس کی مقدار پچاس ہزار سال کے برابر ہو گی حتیٰ کہ لوگوں کے درمیان فیصلہ کر دیا جائے گا (تب تک یہ عمل جاری رہیگا)پس اسے اس کا راستہ جنت یا جہنم کی طرف دکھا دیا جائے گا۔ عرض کیا گیا :یا رسول اللہ! گھوڑوں کا کیا مسئلہ ہے ؟آپ نے فرمایا: گھوڑے تین قسم کے ہیں ،ایک وہ جو آدمی کے لئے بوجھ ہے ،ایک وہ جو آدمی کے لئے فقر و فاقہ سے پردہ ہے اور ایک وہ جو آدمی کیلئے اجر ہے۔ وہ جو آدمی کے لیے بوجھ ہے ،پس وہ آدمی جس نے گھوڑے کوریا فخر اور اہل اسلام کو نقصان پہچانے کیلئے باندھ رکھا ہے پس یہ گھوڑا اس کے لئے (گناہ کا)بوجھ ہے اور رہے وہ گھوڑے جو اس (مالک)کے لیے (فقر و فاقہ اور ضرورت کے وقت)پروہ (اس) آدمی (کا گھوڑا ہے)جس نے انہیں اللہ تعالیٰ کے راستے میں باندھا (پالا) پھر وہ ان کی پیٹھوں اور ان کی گردنوں میں اللہ تعالیٰ کے حقو ق کو فراموش نہیں کرتا (یعنی ضرورت مند کو مانگنے پر عاریتاً دے دیتا ہے)۔ رہے وہ گھوڑے جو اس کیلئے موجب ثواب ہیں ،وہ ہیں جن کو آدمی نے اہل اسلام کے فائدے کے لئے اللہ کی راہ میں کسی سر سبز چراگاہ یا کسی باغ میں باندھ رکھا ہے ، وہ اس چرا گاہ یا باغ میں سے جو کچھ کھائیں گے تو اس کے لئے ان کی کھائی ہوئی چیزوں کے برا بر نیکیاں لکھی جائیں گی۔ اگر کوئی گھوڑا اپنی رسی تڑ وا کر ایک ٹیلے یا دو ٹیلوں پر چڑھتا اور کودتا ہے تو اس دوران وہ جتنے قدم چلتا اور لید وغیرہ کرتا ہے تو ان کی تعداد کے برابر بھی اللہ تعالیٰ اس شخص کیلئے نیکیاں لکھ دیتا ہے ، اگر مالک اسے لے کر کسی نہر پر سے گزرے اور وہ اس میں سے پانی پی لے حالانکہ وہ مالک اسے پانی پلانے کا ارادہ نہ بھی کرے تو اللہ اس کے پیے ہوئے پانی کے برابر بھی نیکیاں عطا فرمائے گا۔ ‘‘ عرض کیا گیا : یا رسول اللہ ! گدھوں کے بارے میں کیا مسئلہ ہے ؟ آپ نے فرمایا: ’’مجھ پر گدھوں کے بارے میں اس منفرد اور جامع آیت کے سوا کچھ نازل نہیں کیا گیا : ’’جو کوئی ذرہ برابر نیکی کرے گا تو وہ اسے دیکھ لے گا اور جو کوئی ذرہ برابر برائی کرے گا تو (قیامت والے دن) وہ اسے بھی دیکھ لے گا‘‘ ۔ 	 (متفق علیہ)یہ الفاظ مسلم کے ہیں۔ 
توثیق الحدیث : اخرجہ البخاری (۳ /۲۶۷۔ فتح)و مسلم (۹۸۷)۔ 
۲۱۷۔ باب: رمضان کے روزوں کا وجوب،ان کی فضیلت اور ان سے متعلقہ احکام 
اللہ تعالیٰ نے فرمایا: اے ایمان والو! تم پر روزے فرض کیے گئے ہیں جس طرح تم سے پہلے لوگوں پر فرض کیے گئے تھے۔ اللہ تعالیٰ کے اس فرمان تک : رمضان کا مہینہ وہ ہے جس میں قرآن مجید نازل کیا گیا،یہ لوگوں کے لیے ہدایت کا ذریعہ ہے اور ہدایت اور حق و باطل کے درمیان تمیز کرنے والے دلائل ہیں ، پس جو شخص اس مہینے کو پالے اس کو چاہیے کہ وہ اس کے روزے رکھے اور جو بیمار ہو یا سفر میں ہو تو دوسرے دنوں میں گنتی پوری کرنا ہے۔ (البقرة:۱۸۳۔ ۱۸۵)
اس سے متعلقہ احادیث اس سے پہلے باب میں گزر چکی ہیں۔ 
۱۲۱۵۔ حضرت ابوہریرہ ؓ بیان کرتے ہیں کہ رسول اللہﷺ نے فرمایا: اللہ عزوجل نے فرمایا: ’’ابن آدم کا ہر عمل اس کے لیے ہے سوائے روزے کے کہ وہ میرے لیے ہے اور میں ہی اس کی جزا دوں گا۔ روزہ ڈھال ہے پس جس روز تم میں سے کوئی شخص روزے سے ہو تو وہ فحش کلام کرے نہ شور غل ،اگر کوئی شخص اسے گالی دے یا لڑ آئی جھگڑا کرے تو یہ کہہ دے میں تو روزے دار ہوں ،اس ذات کی قسم جس کے ہاتھ میں محمدﷺ کی جان ہے ! روزے دار کے منہ کی بو اللہ کے ہاں کستوری کی خوشبو سے بھی زیادہ اچھی اور پاکیزہ ہے روزے دار کیلئے خوشی کے دو مواقع ہیں جن میں وہ خوش ہوتا ہے ، جب وہ روزہ افطار کرتا ہے تو اپنے روزہ افطار کرنے (عید الفطر) سے خوش ہوتا ہے اور جب اپنے رب سے ملاقات کرے گا تو اپنے روزے (کے اجر) سے خوش ہو گا۔ 	 (متفق علیہ)
یہ الفاظ بخاری کی روایت کے ہیں اور بخاری ہی کی ایک روایت میں ہے : ’’یہ شخص اپنا کھانا پینا اور اپنی جنسی خواہش میرے لئے چھوڑ تا ہے ،روزہ میرے لیے ہے اور میں ہی اس کی جزا دوں گا اور (عام ہر) نیکی کا بدلہ دس گنا ہے‘‘ ۔ 
اور مسلم کی ایک روایت میں ہے :ابن آدم کے تمام نیک اعمال کو بڑھایا جاتا ہے نیکی کو دس گنا سے سات سو گناہ تک بڑھا یا جاتا ہے، اللہ تعالیٰ فرماتا ہے : ’’سوائے روزے کے (اس کے اجر کا معاملہ مختلف ہے ہے)پس وہ میرے لئے ہے اور میں ہی اس کی جزا دوں گا، روزہ دار اپنی جنسی خواہش اور اپنا کھانا میری ہی وجہ سے چھوڑ تا ہے۔ روزے دار کیلئے خوشی کے دو مواقع ہیں ایک خوشی اس کے افطار کے وقت اور ایک خوشی اپنے رب کی ملاقات کے وقت اور اس کے منہ کی بو اللہ کے ہاں کستوری کی خوشبو سے بھی زیادہ اچھی اور پاکیزہ ہے۔ 
توثیق الحدیث :اخرجہ البخاری (/۱۱۷۴۔ فتح)و مسلم (۱۱۵۱) (۱۶۳)والروایۃ الثانیۃ عند البخاری (/۱۰۳۴۔ فتح)والروایۃ الثانیۃعند مسلم (۱۱۵۱) (۱۶۴)
۱۲۱۶۔ حضرت ابو ہریرہ ؓ ہی سے روایت ہے کہ رسول اللہﷺ نے فرمایا : جو شخص اللہ کی راہ میں کسی چیز کا جوڑا خرچ کرے گا تو اسے جنت میں کے دروازوں سے پکارا جائے گا کہ اے اللہ کے بندے ! یہ (دروازہ)بہتر ہے ،پس جو شخص اہل صلوٰۃ میں سے ہو گا اسے ’’باب الصلوٰۃ‘‘ سے پکارا جائے گا اور جو شخص اہل جہاد میں سے ہو گا اسے ’’باب الجہاد‘‘ سے آواز دی جائے گی جو اہل صیام میں سے ہو گا اسے ’’باب الریان‘‘ سے پکارا جائے گا اور جو شخص اہل صدقہ میں سے ہو گا اسے ’’باب الصدقۃ‘‘۔ سے آواز دی جائے گی ،حضرت ابو بکر ؓ نے عرض کیا یا رسول اللہ !میرے والدین آپ پر قربان ہوں ،جس شخص کو ان دروازوں میں سے کسی دروازے سے پکارا جائے گا اس کے لیے بھی نقصان دہ بات نہیں (یعنی وہ جنت میں داخل ہو جائے گا)کیا بھلا کسی شخص کو ان تمام دروازوں سے پکارا جائے گا ؟ آپ نے فرمایا: ’’ہاں مجھے امید ہے کہ تم انہی میں سے ہو گے‘‘ ۔ (متفق علیہ)
توثیق الحدیث :اخرجہ البخاری (/۱۱۱۴۔ فتح)و مسلم (۱۰۲۷)
۱۲۱۷۔ حضرت سہل بن سعد ؓ سے روایت ہے کہ نبیﷺ نے فرمایا: جنت میں ایک دروازہ ہے جسے ’’ریان‘‘ کہا جاتا ہے قیامت والے دن روزہ دار اس میں سے داخل ہوں گے ،ان کے علاوہ کوئی اور اس میں سے داخل نہیں ہو گا۔ کہا جائے گا روزے دار کہاں ہیں ؟پس وہ کھڑے ہوں گے (اور داخل ہو جائیں اور )ان کے علاوہ کوئی اور اس دروازے سے داخل نہیں ہو گا جبو ہ داخل ہو جائیں گے تو اسے بند کر دیا جائے گا پھر کوئی اور اس میں داخل نہیں ہو گا۔ (متفق علیہ)
توثیق الحدیث :اخرجہ البخاری (/۱۱۱۴۔ فتح)و مسلم (۱۱۵۲)۔ 
۱۲۱۸۔ حضرت ابو سعید خدری ؓ بیان کرتے ہیں کہ رسول اللہﷺ نے فرمایا: جو شخص اللہ کی راہ میں (جہاد) میں ایک دن کا روزہ رکھتا ہے تو اللہ اس ایک دن کے روزے کی وجہ سے اس شخص کے چہرے کو جہنم کی آگ سے ستر سال دور کر دیتا ہے۔ 	 (متفق علیہ)
توثیق الحدیث :اخرجہ البخاری (/۴۷۶۔ فتح)و مسلم (۱۱۵۳)۔ 
۱۲۱۹۔ حضرت ابو ہریرہ سے روایت ہے کہ نبیﷺ نے فرمایا: ’’جس شخص نے ایمان کے ساتھ ثواب کی نیت سے روزہ رکھا تو اس کے سابقہ گناہ معاف کر دیے جاتے ہیں۔ 	 (متفق علیہ)
توثیق الحدیث :اخرجہ البخاری (/۱۱۵۴۔ فتح)و مسلم (۷۶۰)۔ 
۱۲۲۰۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جب رمضان (کا مہینہ)اتا ہے۔ تو جنت کے دروازے کھول دیے جاتے ہیں اور جہنم کے دروازے بند کرد یے جاتے ہیں اور شیاطین کو جکڑ دیا جاتا ہے۔ (متفق علیہ)
توثیق الحدیث :اخرجہ (/۱۱۲۴۔ فتح)و مسلم (۱۰۷۹)۔ 
۱۲۲۱۔ حضرت ابوہریرہ ؓ سے روایت ہے کہ رسول اللہﷺ نے فرمایا: (رمضان کا) چاند دیکھ کر روزہ رکھو اور (شوال کا) چاند دیکھ کر روزہ رکھنا چھوڑ دو اور اگر بادل چھا جائیں اور چاند نظر نہ آئے تو پھر تم شعبان کے تیس دن کی گنتی پوری کرو۔ (متفق علیہ۔ یہ الفاظ بخاری کے ہیں)
اور مسلم کی روایت میں ہے اگر تم پر بادل چھائے تو پھر تم تیس دنوں کے روزے رکھو۔ 
توثیق الحدیث :اخرجہ البخاری (/۱۱۳۴۔ فتح)و مسلم (۱۰۸۱) (۱۸)
۲۱۸۔ باب: ماہ رمضان میں سخاوت، نیک عمل اور زیادہ سے زیادہ خیرو بھلائی کرنا اور آخر ی عشرے میں اس سے بھی زیادہ اہتمام کرنا 
۱۲۲۲۔ حضرت ابن عباس ؓ بیان کرتے ہیں کہ رسول اللہﷺ تمام لوگوں سے زیاد ہ سخی تھے اور آپ رمضان میں، جب جبرائیلؑ آپ سے ملاقات کرتے تو، بہت زیادہ سخی ہو جاتے تھے۔ حضرت جبرائیلؑ رمضان کی ہر رات آپ سے ملاقات کرتے اور آپ سے قرآن مجید کا دور کرتے تھے۔ پس رسول اللہ۔ﷺ، جب جبرائیلؑ ان سے ملاقات کرتے تو بھلائی (کے کاموں) میں تیز ہوئی اسے بھی زیادہ سخاوت فرماتے تھے۔ (متفق علیہ)
توثیق الحدیث :اخرجہ البخاری (/۳۰۱، فتح)و مسلم (۲۳۰۷)۔ 
۱۲۲۳۔ حضرت عائشہ ؓ بیان کرتی ہیں کہ جب آخر ی عشرہ شروع ہو جاتا تو رسول اللہﷺ شب بیداری فرماتے اپنے گھر والوں کو جگاتے اور (عبادت کیلئے) کمر کس لیتے تھے۔ (متفق علیہ)
توثیق الحدیث کے لئے حدیث نمبر (۱۱۹۳)ملاحظہ فرمائیں۔ 
۲۱۹۔ باب:نصف شعبان کے بعد استقبال رمضان کیلئے روزہ رکھنا منع ہے سوائے اس شخص کے جس کا اس کو ماہ قبل سے ملانے یا پیر اور جمعرات کا روزہ رکھنے کا معمول ہوا ور یہ دن اتفاقاً اس کے موافق جائے 
۱۲۲۴۔ حضرت ابو ہریرہ ؓ سے روایت ہے کہ نبیﷺ نے فرمایا: تم میں سے کوئی شخص رمضان سے ایک دن یا دو دن پہلے روزہ نہ رکھے ،سوائے اس شخص کے جو پہلے سے ان دنوں کا روزہ رکھتا ہو تو وہ اس دن کا روزہ رکھ لے۔ (متفق علیہ)
توثیق الحدیث :اخرجہ البخاری (/۱۲۷۴۔ فتح)و مسلم (۱۰۸۲)۔ 
۱۲۲۵۔ حضرت ابن عبا سؓ بیان کرتے ہیں کہ رسول اللہﷺ نے فرمایا: رمضان سے پہلے روزہ نہ رکھو (رمضان کا) چاند دیکھ کر روزہ رکھو اور (شوال کا) چاند دیکھ کر روزہ رکھنا چھوڑ دو۔ اگر چاند اور روئت کے درمیان بادل حائل ہو جائیں تو تیس دن پورے کرو۔ (ترمذی۔ حدیث حسن صحیح ہے)
توثیق الحدیث :حسن۔ اخرجہ ابوداؤد (۲۳۲۷)و الترمذی (۶۸۸)والنسائی (/۱۵۳۴۔ ۱۵۴)۔ 
۱۲۲۶۔ حضرت ابو ہریرہؓ بیان کرتے ہیں کہ رسول اللہﷺ نے فرمایا: جب نصف شعبان باقی رہ جائے تو پھر (نفل) روزے نہ رکھو۔ (ترمذی۔ حدیث حسن ہے)
توثیق الحدیث :صحیح۔ اخرجہ ابوداؤد (۲۳۳۷)و الترمذی (۷۳۸)و ابن ماجہ (۱۶۵۱)۔ 
۱۲۲۷۔ حضرت ابو یقظان عمار بن یاسر ؓ بیان کرتے ہیں کہ جس شخص نے شک والے دن کا روزہ رکھا تو اس نے یقیناً ابوالقاسمﷺ کی نافرمانی کی۔ (ابوداؤد، ترمذی۔ حدیث حسن ہے)
توثیق الحدیث :حسن بشواھدہ۔ علقہ البخاری (/۱۱۹۴)و وصلہ ابو داؤد (۳۳۳۴)و الترمذی (۶۸۶)و ابن ماجہ (۳۳۳۴)والنسائی (/۱۵۳۴)۔ 
اس کی سند میں ابو اسحاق سبیعی مدلسی راوی ہے جو عن سے بیان کرتا ہے اور اس کو اختلاط بھی ہو گیا تھا لیکن اس حدیث کے شواہد موجود ہیں جنہیں ابن حجر ؒ نے ’’تغلیق التعلیق (/۱۴۱۳،۱۴۲)‘‘ میں بیان کیا ہے لہٰذا یہ حدیث حسن ہے۔ 
۲۲۰۔ باب: روئت ہلال کے وقت کون سی دعا پڑھی جائے 
۱۲۲۸۔ حضرت طلحہ بن عبید اللہ ؓ سے روایت ہے کہ نبیﷺ جب پہلی رات کا چاند دیکھتے تو یہ دعا پڑھتے : ’’اے اللہ !اس چاند کو ہم پر امن و ایمان اور سلامتی او اسلام کے ساتھ طلوع فرما۔ اے چاند !میرا اور تیرا رب اللہ تعالیٰ ہے۔ اے اللہ !یہ چاند رشدو بھلائی والا ہو‘‘ ۔ 	 (ترمذی۔ حدیث حسن ہے)
توثیق الحدیث :حسن لغیرہ دون قولہ : ( (ھلال رشد وخیر))اخرجہ الترمذی (۳۴۵۱)و احمد (/۱۶۲۱)والحاکم (/۲۸۵۴)۔ 
یہ روایت شواہد کی بنا پر حسن ہے کیونکہ سلیمان بن سفیان اور اس کا استاد دونوں ضعیف ہیں لیکن ابن عمر ؓ کی حدیث اس کی شاہد موجود ہے جو دارمی (/۳۲،۴)اور طبرانی کبیر (۳۳۳۰) میں موجود ہے۔ ابن عمر ؓ والی روایت کی سند میں بھی عبد الرحمن اور اس کا باپ دونوں ضعیف ہیں لیکن یہ حدیث بالجملہ حسن درجہ تک پہنچ جاتی ہے۔ واللہ اعلم !
 (ھلال رشدو خیر)کے الفاظ کے علاوہ حدیث حسن لغیرہ ہے نیز یہ الفاظ ترمذی میں نہیں بلکہ ابوداؤد (۵۰۹۲)میں مرسل ہیں اور یہ الفاظ ضعیف ہیں۔ 
۲۲۱۔ باب:سحری کھانے اور اس میں تاخیر کرنے کی فضیلت جبکہ طلوع فجر کا اندیشہ نہ ہو۔ 
۱۲۲۹۔ حضرت انس ؓ بیان کرتے ہیں کہ رسول اللہﷺ نے فرمایا: سحری کھایا کرو اس لیے کہ سحری کھانے میں برکت ہے۔ (متفق علیہ)
توثیق الحدیث :اخرجہ البخاری (/۱۳۹۴۔ فتح)و مسلم (۱۰۹۵)۔ 
۱۲۳۰۔ حضرت زید بن ثابت ؓ بیان کرتے ہیں کہ ہم نے رسول اللہﷺ کے ساتھ سحری کھائی پھر ہم نماز پڑھنے کیلئے کھڑے ہو گئے۔ ان سے پوچھا گیا ان دونوں (سحری کھانے کے خاتمے اور نما ز)کے درمیان کتنا وقفہ تھا؟ تو انھوں نے فرمایا :پچاس آیات (کی تلاوت)کے برابر۔ (متفق علیہ)
توثیق الحدیث :اخرجہ البخاری (/۱۳۸۴۔ فتح)و مسلم (۱۰۹۷)
۱۲۳۱۔ حضرت ابن عمر ؓ بیان کرتے ہیں کہ رسول اللہﷺ کے دو مؤذن تھے ،حضرت بلال اور حضرت ابن ام مکتوم ؓ ۔ رسول اللہﷺ نے فرمایا: بلال ؓ رات (صبح کاذب) کو اذان دیتے ہیں لہٰذا تم اس وقت تک کھاؤ پیو جب تک ابن ام مکتوم ؓ اذان نہ دیں۔ حضرت ابن عمر ؓ بیان کرتے ہیں ان دونوں اذانوں کے درمیان بس اتنا وقفہ ہوتا تھا کہ یہ (سیدنا بلال) اذان دے کر نیچے اترتے اور (حضرت ابن مکتوم) اذان دینے کیلئے چڑھتے تھے۔ (متفق علیہ)
توثیق الحدیث :اخرجہ البخاری (/۹۹۲فتح)و مسلم (۱۰۹۲) (۳۸)۔ 
۱۲۳۲۔ حضرت عمرو بن عاص ؓ سے روایت ہے کہ رسول اللہﷺ نے فرمایا:ہمارے اور اہل کتاب کے روزوں کے درمیان فرق سحری کا کھانا ہے۔ (مسلم)
توثیق الحدیث :اخرجہ مسلم (۱۰۹۶)
۲۲۲۔ باب : افطار میں جلدی کرنے کی فضیلت اور جس چیز سے افطار کیا جائے اور افطار کے بعد پڑھی جانے والی دعا کا بیان 
۱۲۳۳۔ حضرت سہل بن سعد ؓ سے روایت ہے کہ رسول اللہﷺ نے فرمایا: لوگ ہمیشہ بھلائی میں رہیں گے جب تک وہ افطار میں جلدی کرتے رہیں گے۔ (متفق علیہ)
توثیق الحدیث :اخرجہ البخاری (/۱۹۸۴۔ فتح)و مسلم (۱۰۹۸)
۱۲۳۴۔ حضرت ابو عطیہ بیان کرتے ہیں کہ میں اور مسروق حضرت عائشہؓ کے پاس گئے تو مسروق نے ان سے کہا محمدﷺ کے اصحاب میں سے دو آدمی ہیں اور وہ دونوں خیرو بھلائی کے کاموں میں کوتاہی نہیں کرتے ،ان میں سے ایک تو نماز مغرب پڑھنے اور روزہ افطار کرنے میں جلدی کرتا ہے اور دوسرا نماز مغرب پڑھنے اور روزہ افطار کرنے میں تاخیر کرتا ہے۔ حضرت عائشہ نے پوچھا: نماز مغرب پڑھنے اور روزہ افطار کرنے میں جلدی کون کرتا ہے ؟ مسروق نے جواب دیا:حضرت عبداللہ یعنی ابن مسعود ؓ ۔ پس حضرت عائشہ نے فرمایا: ’’رسول اللہﷺ بھی ایسے ہی کیا کرتے تھے‘‘ ۔ (مسلم)
توثیق الحدیث :اخرجہ مسلم (۱۰۹۹)۔ 
۱۲۳۵۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: اللہ عزوجل نے فرمایا: مجھے میرے بندوں میں سب سے زیادہ پسندیدہ وہ ہیں جو ان میں میں سے افطار میں جلدی کرنے والے ہیں۔ 	 (ترمذی۔ حدیث حسن ہے)
توثیق الحدیث : ضعیف الترمذی (۷۰۰،۷۰۱)و احمد (/۳۲۹۲)و ابن حبان (۳۵۰۷)۔ 
اس کی سند ضعیف ہے ، اس لیے کہ قرۃ بن عبد الرحمن کو صرف ابن حبان نے ثقہ قرار دیا ہے جبکہ جمہور اہل جرح و تعدیل نے اسے ضعیف قرار دیا ہے۔ پس درست بات تو جمہور ہی کی ہے۔ لیکن یہ متابعات و شاہد کے لیے ٹھیک ہے۔ لہٰذا مام ترمذی نے جو اسے حسن قرار دیا ہے وہ صحیح نہیں۔ 
۱۲۳۶۔ حضرت عمر بن خطاب ؓ بیان کرتے ہیں کہ رسول اللہﷺ نے فرمایا: جب رات ادھر (مشرق) کی طرف سے۔ آ جائے اور دن ادھر (مغرب) کی طرف چلا جائے اور سورج غروب ہو جائے تو یقیناً روزے دار نے روزہ افطار کر لیا۔ (متفق علیہ)
توثیق الحدیث : اخرجہ البخاری (/۱۹۶۴۔ فتح) و مسلم (۱۱۰۰)
۱۲۳۷۔ حضرت ابو ابراہیم عبد اللہ بن ابی اوفی ؓ بیان کرتے ہیں ہم کہ رسول اللہﷺ کے ساتھ سفر پر روانہ ہوئے اور آپ اس وقت روزے سے تھے۔ پس جب سورج غروب ہو گیا تو آپﷺ نے اپنے کسی رفیق سفر سے فرمایا: اے فلاں ! سواری سے اتر اور ہمارے لیے پانی میں ستو گھول۔ اس شخص نے عرض کیا: یا رسول اللہ ! اگر آپ شام ہونے دیں ؟ آپ نے فرمایا: ’’تو سواری سے اتر اور ہمارے لیے ستو گھول‘‘ ۔ اس نے پھر عرض کیا :ابھی تو دن باقی ہے۔ آپ نے فرمایا : ’’اتر اور ہمارے لیے ستو گھول‘‘ ۔ راوی بیان کرتا ہے کہ وہ آدمی سواری سے اترا اور ان کے لیے ستو گھو لے۔ پس رسول اللہﷺ نے نو ش فرمائے اور فرمایا: جب تم رات کو دیکھو کہ ادھر (مشرق) سے۔ آ گئی ہے تو یقیناً روزے دار نے افطار کر لیا۔ اور آپ نے اپنے ہاتھ سے مشرق کی طرف اشارہ فرمایا۔ (متفق علیہ)
توثیق الحدیث : اخرجہ البخاری (/۱۹۸۴۔ فتح)و مسلم (۱۱۰۱)
۱۲۳۸۔ حضرت سلمان بن عامر ضبیی صحابی ؓ سے روایت ہے کہ نبیﷺ نے فرمایا: جب تم میں سے کوئی افطار کرے تو اسے چاہیے کہ کھجور سے افطار کرے ،اگر وہ کھجور نہ پائے تو پانی سے افطار کرے ، اس لیے کہ وہ خوب پاک ہے۔ (ابوداؤد، ترمذی۔ حدیث حسن صحیح ہے)
توثیق الحدیث کیلئے حدیث نمبر (۳۳۲)ملاحظہ فرمائیں۔ 
۱۲۳۹۔ حضرت انس ؓ بیان کرتے ہیں کہ رسول اللہﷺ نماز پڑھنے سے پہلے چند تازہ کھجوروں سے روزہ افطار کرتے تھے ،اگر تازہ کھجوریں مہیا نہ ہوتیں تو چند خشک کھجوروں سے اور اگر خشک کھجوریں بھی میسر نہ ہوتیں تو آپ چند گھونٹ پانی پی لیتے تھے۔ (ابوداؤد، ترمذی۔ حدیث حسن ہے)
توثیق الحدیث : صح من فعلہﷺ وقد تقدم تخریجہ بر قم (۳۳۲)باب بر الوالدین وصلۃ الأرحام 
۲۲۳۔ باب : روزہ دار اپنی زبان اور دوسرے اعضا کو شرعی امور کی مخالفت اور گالی گلوچ وغیرہ سے محفوظ رکھے 
۱۲۴۰۔ حضرت ابوہریرہؓ بیان کرتے ہیں کہ رسول اللہﷺ نے فرمایا: جس روز تم میں سے کسی کا روزہ ہو تو وہ فحش کلام کرے نہ شور و غل مچائے ، اگر کوئی شخص اسے گالی دے یا اس سے لڑ آئی کرے تو یہ کہہ دے کہ میں تو روزہ دار ہوں۔ (متفق علیہ)
توثیق الحدیث کے لئے حدیث نمبر (۱۲۱۵) ملاحظہ فرمائیں۔ 
۱۲۴۱۔ حضرت ابو ہریرہؓ بیان کرتے ہیں کہ نبیﷺ نے فرمایا :جو شخص جھوٹ بولنا اور اس پر عمل کرنا نہ چھوڑے تو اللہ کو کوئی حاجت نہیں کہ وہ شخص اپنا کھانا پینا چھوڑ دے۔ (بخاری)
توثیق الحدیث : اخرجہ البخاری (/۱۱۶۴، فتح)۔ 
۲۲۴۔ باب:روزہ کے مسائل
۱۲۴۲۔ حضرت ابو ہریرہ ؓ سے روایت ہے کہ نبیﷺ نے فرمایا:جب تم میں سے کوئی ایک بھول کر کھا پی لے تو وہ اپنا روزہ پورا کرے اس لیے کہ اللہ نے اسے کھلایا پلایا ہے۔ (متفق علیہ)
توثیق الحدیث : اخرجہ البخاری (/۱۵۰۴، فتح)و مسلم (۱۱۵۵)
۱۲۴۳۔ حضرت لقیط بن صبرہؓ بیان کرتے ہیں کہ میں نے عرض کیا : یا رسول اللہ ! مجھے وضو کے بارے میں بتائیں ؟ آپ نے فرمایا: خوب اچھی طرح وضو کرو، انگلیوں کے درمیان خلال کرو، ناک میں خوب اہتمام کے ساتھ پانی ڈالو، لیکن روزہ کی حالت میں نہیں۔ (ابو داؤد ترمذی۔ حدیث حسن صحیح ہے)
توثیق الحدیث : صحیح اخرجہ ابوداؤد (۱۴۲و۲۳۶۶)و الترمذی (۷۸۸)، و ابن ماجہ (۴۰۸)وغیرھم 
۱۲۴۴۔ حضرت عائشہ ؓ بیان کرتی ہیں کہ رسول اللہﷺ کو کبھی اس طرح فجر ہوتی کہ آپ اپنی اہلیہ سے (جماع کی وجہ سے)جنبی ہوتے پھر۔ آ پ غسل فرماتے اور روزہ رکھتے۔ 	 (متفق علیہ)
توثیق الحدیث : اخرجہ البخاری (/۱۴۳۴و۱۵۳۔ فتح)و مسلم (۱۱۰۹) (۷۶)۔ 
۱۲۴۵۔ حضرت عائشہ ؓ اور حضرت ام سلمہ ؓ بیان کرتی ہیں کہ رسول اللہﷺ کبھی احتلام کے علاوہ (یعنی بیوی سے صحبت کی وجہ سے) حالت جنابت میں صبح کرتے ، روزہ رکھ لیتے۔ (متفق علیہ) 
توثیق الحدیث :اخرجہ البخاری (۴۔۱۴۳ و۱۵۳۔ فتح) ،و مسلم (۱۱۰۹) (۷۵)
۲۲۵۔ باب: محرم، شعبان اور حرمت والے مہینوں کے روزوں کی فضیلت 
۱۲۴۶۔ حضرت ابو ہریرہ ؓ بیان کرتے ہیں کہ رسول اللہ نے فرمایا: رمضان کے بعد افضل روزہ اللہ تعالیٰ کے مہینے (یعنی)محرم کا ہے اور فرض نماز کے بعد افضل نماز رات کی نماز (تہجد) ہے۔ 	 (مسلم)
توثیق الحدیث کیلئے حدیث نمبر (۱۱۶۷)ملاحظہ فرمائیں۔ 
۱۲۴۷۔ حضرت عائشہ ؓ بیان کرتی ہیں کہ نبیﷺ شعبان کے علاوہ کسی اور مہینے میں اتنے زیادہ (نفلی) روزے نہیں رکھتے تھے آپ شعبان کا۔ (تقریباً)پورا مہینہ روزے رکھتے تھے اور ایک روایت میں ہے :
 آپ چند دنوں کے علاوہ شعبان کے باقی پورے روزے رکھتے تھے۔ (متفق علیہ)
توثیق الحدیث : اخرجہ البخاری (/۲۱۳۴۔ فتح)و مسلم (۱۱۵۶) (۱۷۶)۔ 
۱۲۴۸۔ حضرت مجیبہ باہلیہ اپنے باپ سے یا اپنے چچا سے روایت کرتی ہیں کہ وہ رسول اللہﷺ کی خدمت میں حاضر ہوئے ،پھر چلے گئے اور ایک سال بعد پھر آئے تو ان کی حالت و ہیئت بدل چکی تھی۔ انھوں نے کہا: یا رسول اللہ! کیا آپ مجھے پہچانتے نہیں ؟آپ نے فرمایا: تم کون ہو؟ انہوں نے کہا:میں با ہلی ہوں جو پچھلے سال آپ کے پاس آیا تھا آپ نے فرمایا: تم میں یہ تبدیلی کیسے۔ آ گئی تم تو اچھی حالتو ہیئت والے تھے ؟ انھوں نے عرض کیا جب سے آپ سے جدا ہوا ہوں میں نے صرف رات کو کھانا کھایا ہے (یعنی مسلسل روزے رکھے ہیں)۔ رسول اللہﷺ نے فرمایا: ’’تم نے تو اپنے آپ کو عذاب میں مبتلا کیا۔ پھر فرمایا: ’’ماہ صبر (رمضان کے روزے) اور ہر مہینے میں ایک روزہ رکھو۔ انھوں نے کہا : میرے۔ لیے اضافہ فرمائیں ،اس لیے کہ مجھ میں قوت ہے۔ آپ نے فرمایا: (ہر ماہ) دو روزے رکھو۔ انھوں نے کہا: میرے لیے اور اضافہ فرمائیں، کیونکہ مجھ میں قوت ہے۔ آپ نے فرمایا:ہر ماہ تین روزے رکھو۔ انھوں نے عرض کیا :میرے لیے اور اضافہ فرمائیں ، آپ نے فرمایا :حرمت والے مہینوں میں (زیادہ)روزے رکھو اور چھوڑ دو (یعنی مزید کا مطالبہ نہ کرو)حرمت والے مہینوں میں روزہ رکھو اور چھوڑ دو ،حرمت والے مہینوں کا روزہ رکھو اور چھوڑ دو۔ آپ نے اپنی تین انگلیوں کے ساتھ اشارہ فرمایا: انہیں ملایا اور پھر انہیں چھوڑ دیا۔ (ابوداؤد)
توثیق الحدیث : ضعیف۔ اخرجہ ابو داؤد (۲۴۲۸)
۲۲۶۔ باب:ذوالحجہ کے پہلے دس دنوں میں روزے اور دیگر اعمال خیر کی فضیلت 
۱۲۴۹۔ حضرت ابن عباس ؓ بیان کرتے ہیں کہ رسول اللہﷺ نے فرمایا:ان دنوں یعنی ذوالحجہ کے پہلے دس دنوں کے مقابلے میں دوسرا کوئی دن ایسا نہیں جس میں نیک اعمال اللہ کو ان دنوں سے زیادہ محبوب ہوں۔ صحابہ نے عرض کیا: یا رسول اللہ ! (دیگر آیام میں)جہاد سبیل اللہ بھی نہیں ؟ آپ نے فرمایا: جہاد فی سبیل اللہ بھی نہیں ،سوائے اس مجاہد کے جو اپنی جان اور مال لے کر جہاد کیلئے گیا اور پھر کسی چیز کے ساتھ واپس نہیں آیا (یعنی خود شہید ہو گیا اور خرچ ہو گیا)۔ (بخاری)
توثیق الحدیث : اخرجہ البخاری (/۴۵۷۲، فتح)
۲۲۷۔ باب: یوم عرفہ، عاشورہ اور نویں محرم کو روزہ رکھنے کی فضیلت 
۱۲۵۰۔ حضرت ابوقتادہؓ بیان کرتے ہیں کہ رسول اللہﷺ سے یوم عرفہ (۹ذوالحجہ)کے روزے کے بارے میں پوچھا گیا تو آپ نے فرمایا: وہ گزشتہ اور آئندہ سال کے گنا ہوں کو مٹا دیتا ہے۔ (مسلم)
توثیق الحدیث : اخرجہ مسلم (۱۱۶۲)۔ 
۱۲۵۱۔ حضرت ابن عباس ؓ سے روایت ہے کہ رسول اللہﷺ نے یوم عاشورا کا روزہ رکھا اس دن کا روزہ رکھنے کا حکم بھی فرمایا۔ (متفق علیہ)
توثیق الحدیث : اخرجہ البخاری (/۲۴۴۴۔ فتح)و مسلم (۱۱۳۰) (۱۲۸)
۱۲۵۲۔ حضرت ابو قتادہ ؓ سے روایت ہے کہ رسول اللہ سے یوم عاشورا کے روزے کے بارے میں پوچھا گیا تو آپ نے فرمایا: وہ گزشتہ سال کے گناہ مٹا دیتا ہے۔ (مسلم)
توثیق الحدیث : اخرجہ مسلم (۱۱۶۲) (۱۹۷)
۱۲۵۳۔ حضرت ابن عباس ؓ بیان کر تے ہیں کہ رسول اللہ نے فرمایا: اگر میں آئندہ سال تک زندہ رہا تو میں ضرور ۹محرم کا روزہ رکھوں گا۔ (مسلم)
توثیق الحدیث : اخرجہ مسلم (۱۱۳۴) (۱۳۴)۔ 
۲۲۸۔ باب:شوال کے چھ روزے رکھنا مستحب ہے 
۱۲۵۴۔ حضرت ابو ایوب ؓ سے روایت ہے کہ رسول اللہﷺ نے فرمایا: جس شخص نے رمضان کے روزے رکھے اور پھر اس کے بعد شوال کے چھ روزے رکھے تو اس نے گویا زمانے بھر کے روزے رکھے۔ 	 (مسلم)
توثیق الحدیث : اخرجہ مسلم (۱۱۶۴)
۲۲۹۔ باب:پیر اور جمعرات کو روزہ رکھنا مستحب ہے 
۱۲۵۵۔ حضرت ابو قتادہؓ سے روایت ہے کہ رسول اللہﷺ سے پیر کے روزہ کے بارے میں پوچھا گیا تو آپ نے فرمایا:یہ وہ دن ہے جس میں میری ولادت ہوئی اور اسی دن میری بعثت ہوئی یا اسی دن مجھ پر وحی نازل کی گئی۔ (مسلم)
توثیق الحدیث : اخرجہ مسلم (۱۱۶۲) (۱۹۷)۔ 
۱۲۵۶۔ حضرت ابو ہریرہ ؓ سے روایت ہے کہ رسول اللہﷺ نے فرمایا: پیرا ور جمعرات کے دن اعمال (اللہ کے حضور)پیش کیے جاتے ہیں اس لیے میں پسند کرتا ہوں کہ جب میرا عمل پیش کیا جائے تو میں روزے کی حالت میں ہوں۔ (ترمذی، حدیث حسن ہے۔ مسلم نے اسے روزے کے ذکر کے بغیر روایت کیا ہے)
توثیق الحدیث : صحیح بشواھد ہ۔ اخرجہ الترمذی (۷۴۷))با سناد ضعیف۔ 
ترمذی کی اس سند میں محمد بن رفاعہ بن ثعلبہ راوی مجہول ہے۔ یہی روایت صحیح مسلم (۲۵۶۵) (۳۶)میں بھی ہے لیکن اس میں آخر ی جملہ جس میں روزے کا ذکر ہے ،وہ نہیں ہے۔ لیکن یہ روایت شواہد کی بنا پر صحیح ہے کیونکہ اس باب کے متعلق اسامہ بن زید سے ابوداؤد (۲۴۳۲)اور نسائی (/۲۰۱۴،۲۰۲)وغیرہ میں حدیث موجود ہے اسی طرح حضرت حفصہ سے بھی نسائی (/۲۰۳۴،۲۰۴)میں حدیث موجود ہے۔ صحیح مسلم کی روایت آگے ’’باب النھی عن التبا غض والتقاطعو التدابر‘‘ رقم (۱۵۶۸)کے تحت آئے گی۔ 
۱۲۵۷۔ حضرت عائشہ ؓ بیان کرتی ہیں کہ رسول اللہﷺ پیر اور جمعرات کے روزے کا خاص اہتمام فرماتے تھے۔ (ترمذی حدیث حسن ہے)
توثیق الحدیث : صحیح۔ اخرجہ الترمذی (۷۴۵)والنسائی (/۴ (۲۰۲)و ابن ماجہ (۱۷۳۹)
۲۳۰۔ باب :ہر مہینے تین روزے رکھنا مستحب ہے 
امام نو وی ؒ فرماتے ہیں افضل یہ ہے ’’ایام بیض‘‘ کے روزے رکھے جائیں اور یہ چاند کی ۱۳،۱۴اور ۱۵ تاریخ ہے اور بعض کے نزدیک ۱۲، ۱۳اور ۱۴۔ تاریخ ہے صحیح اور مشہور بات پہلی ہے۔ 
ان آیام کو ’’ایام بیض‘‘۔ اس لیے کہتے ہیں کہ ان تاریخوں کو چاند مکمل ہو کر ’’بدر‘‘ بن جاتا ہے اور یہ آیام دن کے وقت سورج کی وجہ سے اور رات کے وقت نور قمر کی وجہ سے روشن اور چمکدار ہوتے ہیں۔ محققین کے نزدیک یہ چاند کی ۱۳، ۱۴اور ۱۵تاریخ ہے جبکہ۱۲، ۱۳اور۱۴تاریخ والا قول غریب ہے۔ 
۱۲۵۸۔ حضرت ابو ہریرہ ؓ بیان کرتے ہیں کہ میرے خلیلﷺ نے مجھے تین چیزوں کی وصیت فرمائی ہر مہینے تین روزے رکھنے، چاشت کی دو رکعتیں پڑھنے اور یہ کہ میں سونے سے پہلے وتر ادا کروں۔ 	 (متفق علیہ)
توثیق الحدیث کیلئے حدیث نمبر (۱۱۳۹) ملاحظہ فرمائیں۔ 
۱۲۵۹۔ حضرت ابو دردا ؓ بیان کرتے ہیں کہ میرے حبیبﷺ نے مجھے تین باتوں کی وصیت فرما ئی ہے ،میں زندگی بھر انہیں نہیں چھوڑوں گا (۱) ہر ماہ تین روزے رکھنے (۲)نماز چاشت پڑھنے (۳)اور یہ کہ میں وتر پڑھنے سے پہلے نہ سوؤں۔ (مسلم)
توثیق الحدیث : اخرجہ مسلم (۷۲۲)۔ 
۱۲۶۰۔ حضرت عبد اللہ بن عمرو بن عاص ؓ بیان کرتے ہیں کہ رسول اللہﷺ نے فرمایا: ہر مہینے تین دن کے روزے رکھنا زمانہ (سال) بھر روزے رکھنے کے برابر ہے۔ (متفق علیہ)
توثیق الحدیث : اخرجہ البخاری (/۲۲۴۴۔ فتح)و مسلم (۱۱۵۹)۔ 
۱۲۶۱۔ حضرت معاذ ہ۔ عدویہ سے روایت ہے کہ انھوں نے حضرت عائشہ ؓ سے پوچھا کیا رسول اللہﷺ ہر ماہ تین دن کے روزے رکھتے تھے ؟ حضرت عائشہ ؓ نے فرمایا: !ہاں حضرت معاذہ کہتی ہیں میں نے پوچھا آپ مہینے کے کس دن کا روزہ رکھتے تھے ؟ حضرت عائشہ ؓ نے فرمایا: آپ اس بات کی پروا نہیں کرتے تھے کہ آپ مہینے کے کس کس دن کا روزہ رکھ رہے ہیں۔ (مسلم)
توثیق الحدیث : اخرجہ مسلم (۱۱۶۰)
۱۲۶۲۔ حضرت ابو ذر ؓ بیان کرتے ہیں کہ رسول اللہﷺ نے فرمایا: جب تم مہینے میں تین روزے رکھنا چا ہو تو تیرہ،چودہ، اور پندرہ تاریخ کا روزہ رکھو۔ (ترمذی۔ حدیث حسن ہے)
توثیق الحدیث : صحیح لغیرہ۔ اخرجہ الترمذی (۷۶۱)والنسائی (/۲۲۲۴۔ ۲۲۳)وغیرھما
۱۲۶۳۔ حضرت قتادہ بن ملحان ؓ بیان کرتے ہیں کہ رسول اللہﷺ ہمیں آیام بیض ۱۳، ۱۴، ۱۵تاریخ کا روزہ رکھنے کا حکم فرمایا کرتے تھے۔ 	 (ابوداؤد)
توثیق الحدیث : صحیح۔ اخرجہ۔ ابو داؤد (۲۴۴۹)والنسائی (/۲۲۴۴۔ ۲۲۵)۔ 
۱۲۶۴۔ حضرت ابن عباس ؓ بیان کرتے ہیں کہ رسول اللہﷺ حضر (اقامت)و سفر میں آیام بیض کے روزے نہیں چھوڑتے تھے۔ 	 (نسائی۔ سند حسن ہے)
توثیق الحدیث : ضعیف۔ اخرجہ النسائی (/۱۹۸۴۔ ۱۹۹)بادسنا ضعیف 
۲۳۱۔ باب :روزہ افطار کرانے کی فضیلت اور اس روزہ دار کی فضیلت جس کے پاس کھایا جائے اور مہمان کا میزبان کے لئے دعا کرنا 
۱۲۶۵۔ حضرت زید بن خالد جہنی ؓ سے روایت ہے کہ نبیﷺ نے فرمایا: جس شخص نے کسی روزے دار کا روزہ افطار کرایا تو اس کے لیے اس روزہ دار کی مثل اجر ہے اور روزے دار کے اجر سے بھی کچھ کمی نہیں کی جائے گی۔ (ترمذی۔ حدیث حسن صحیح ہے)
توثیق الحدیث : صحیح۔ اخرجہ الترمذی (۸۰۷)و ابن ماجہ (۱۷۴۶)وغیرہ ھم 
۱۲۶۶۔ حضرت ام عمارہ انصاریہ ؓ بیان کرتی ہیں کہ میرے پاس نبیﷺ تشریف لائے تو میں نے آپ کی خدمت میں کھانا پیش کیا ،آپ نے فرمایا: تم بھی کھاؤ۔ حضرت ام عمارہ نے کہا میں تو روزے دار ہوں پس رسول اللہﷺ نے فرمایا: ’’جب کسی روزے دار کے سامنے کھانا کھایا جائے تو کھانا کھانے والوں کے فارغ ہونے تک فرشتے اس روزے دار پر رحمت کی دعا کرتے ہیں اور بعض دفعہ فرمایا: حتیٰ کہ وہ سیر ہو جائیں۔ (تب تک فرشتے دعا کرتے رہتے ہیں)۔ (ترمذی۔ حدیث حسن ہے)
توثیق الحدیث : ضعیف، اخرجہ الترمذی (۷۸۵و۷۸۶)و ابن ماجہ (۱۷۴۸)۔ 
۱۲۶۷۔ حضرت انسؓ سے روایت ہے کہ نبیﷺ حضرت سعد بن عبادہ ؓ کے پاس تشریف لے گئے تو انھوں نے روٹی اور روغن زیتون آپ کی خدمت میں پیش کیا ،پس آپ نے تناول فرمایا ،پھر نبیﷺ نے یہ دعا پڑھی: ’’تمہارے ہاں روزے دار روزہ افطار کرتے رہیں نیک لوگ تمہارا کھانا کھاتے رہیں اور فرشتے تمہارے لیے دعا کرتے رہیں۔ (ابوداؤد)
توثیق الحدیث : صحیح۔ اخرجہ ابوداؤد (۳۸۵۴)و احمد (/۱۱۸۳و۱۳۸)والبغوی فی ( (شرح السنۃ)) (۳۳۲۰)والبیھقی (/۲۸۷۷)والنسائی فی ( (عمل الیوم واللیلۃ)) (۲۹۶و۲۹۷)و ابن السنی فی ( (عمل الیوم واللیلۃ)) (۴۸۴) وغیرھم 
سیدنا عبد اللہ بن زبیر ؓ سے مروی روایت اس کی شاہد ہے جسے ابن ماجہ (۱۷۴۷)اور ابن حبان (۵۲۹۶) نے روایت کیا ہے لیکن اس کی سند میں مصعب بن ثابت ضعیف راوی ہے۔ 
تنبیہ:بعض لو گ اس دعا میں ان الفاظ (وذکر کم اللہ فی من عند ہ)کا اضافہ کرتے ہیں ، ان الفاظ کی کوئی اصل انہیں۔ 


اعتکاف کا بیان 

۲۳۲۔ باب:اعتکاف کی فضیلت
۱۲۶۸۔ حضرت ابن عمر ؓ بیان کرتے ہیں کہ رسول اللہﷺ رمضان کے آخر ی عشرے میں اعتکاف فرمایا کرتے تھے۔ (متفق علیہ)
توثیق الحدیث : اخرجہ البخاری (/۲۷۱۴۔ فتح)و مسلم (۱۱۷۱)۔ 
۱۲۶۹۔ حضرت عائشہؓ سے روایت ہے کہ نبیﷺ رمضان کے آخر ی عشرے میں اعتکاف فرمایا کرتے تھے حتیٰ کہ اللہ نے آپ کو فوت کر دیا پھر آپ کے بعد آپ کی ازواج مطہرات نے اعتکاف کیا۔ (متفق علیہ)
توثیق الحدیث : اخرجہ البخاری (/۲۷۱۴۔ فتح)و مسلم (۱۱۷۲) (۵)
۱۲۷۰۔ حضرت ابو ہریرہ ؓ بیان کرتے ہیں کہ نبیﷺ ہر رمضان میں دس دن کا اعتکاف فرمایا کرتے تھے لیکن جس سال آپ نے وفات پائی اس سال آپ نے بیس دن اعتکاف فرمایا۔ (بخاری)
توثیق الحدیث : اخرجہ البخاری (/۲۸۴۴۔ ۲۸۵۔ فتح)


حج کا بیان
۲۳۳۔ باب:حج کی فرضیت اور اس کی فضیلت 
اللہ تعالیٰ نے فرمایا: ’’اور اللہ کے لیے لو گوں پر خانہ کعبہ کا حج کرنا ہے جواس کی طرف راستے کی طاقت رکھے اور جس نے کفر کیا تو یقیناً اللہ جہانوں سے بے نیاز ہے‘‘ ۔ 	 (آل عمران:۹۷)
۱۲۷۱۔ حضرت ابن عمر ؓ سے روایت ہے کہ رسول اللہ نے فرمایا: اسلام کی بنیاد پانچ چیزوں ہر رکھی گئی ہے اس بات کی گواہی دینا کہ اللہ کے سوا کوئی معبود نہیں اور یہ کہ محمدﷺ اللہ کے رسول ہیں ، نماز قائم کرنا، زکوٰۃ ادا کرنا، بیت اللہ کا حج کرنا اور رمضان کے روزے رکھنا۔ (متفق علیہ)
توثیق الحدیث کے لئے حدیث نمبر (۱۰۷۵)ملاحظہ فرمائیں۔ 
۱۲۷۲۔ حضرت ابوہریرہ ؓ بیان کرتے ہیں کہ رسول اللہﷺ نے ہمیں خطبہ ارشاد فرمایا تو فرمایا۔ :لوگو ! اللہ نے تم پر حج فرض کر دیا ہے پس تم حج کرو۔ ایک آدمی نے کہا: یا رسول اللہ! کیا ہر سال حج کریں کرنا فرض ہے ؟پس آپ خاموش رہے حتیٰ کہ اس نے تین مرتبہ یہ سوال دہرایا پھر رسول اللہ نے فرمایا:اگر میں ہاں کہو دیتا تو پھر (ہر سال واجب ہو جاتا اور تم اس کی طاقت نہ رکھتے۔ پھر آپ نے فرمایا مجھے چھوڑ دو، جب تک میں تمہیں چھوڑے رکھوں ، اس لیے کہ تم سے پہلے لوگ اپنے کثرت سوال اور اپنے انبیا سے اختلاف کرنے کی وجہ ہی سے ہلاک ہوئے جب میں تمہیں کسی چیز کا حکم دوں تو اسے تم  مقدور بھر بجا لاؤ اور جب میں تمہیں کسی چیز سے منع کروں تو اسے چھوڑ دو۔ (مسلم)
توثیق الحدیث : اخرجہ مسلم (۱۳۳۷)
۱۲۷۳۔ حضرت ابو ہریرہ ؓ ہی بیان کرتے ہیں کہ نبیﷺ سے پوچھا گیا :کون سا عمل افضل ہے ؟آپ نے فرمایا :اللہ اور اس کے رسول پر ایمان لانا۔ پوچھا گیا :پھر کون سا؟آپ نے فرمایا:اللہ کی راہ میں جہاد کرنا۔ پوچھا گیا :پھر کون سا؟آپ نے فرمایا ’’حج مبرور‘‘ 		 (متفق علیہ)
توثیق الحدیث : اخرجہ البخاری (/۳۸۱۳۔ فتح)و مسلم (۸۳)۔ 
۱۲۷۴۔ حضرت ابو ہریرہ ؓ بیان کرتے ہیں کہ میں نے رسول اللہﷺ کو فرماتے ہوئے سنا :جس شخص نے حج کیا اور اس نے دوران حج کوئی فحش اور فسق و نافرمانی والی بات نہیں کی تو وہ اس طرح گنا ہوں سے پاک ہو کر لوٹتا ہے جیسے اس کی ماں نے اسے آج ہی جنا ہے۔ (متفق علیہ)
توثیق الحدیث : اخرجہ البخاری (/۳۸۲۳۔ فتح)و مسلم (۱۳۵۰)
۱۲۷۵۔ حضرت ابو ہریرہ ؓ ہی سے روایت ہے کہ رسول اللہﷺ نے فرمایا: ایک عمر ہ دوسرے عمرے تک کے درمیانی عرصے کے گنا ہوں کا کفارہ ہے اور حج مبرور کی جزا جنت ہی ہے۔ 		 (متفق علیہ)
توثیق الحدیث : اخرجہ البخاری (/۵۹۷۳۔ فتح)و مسلم (۱۳۴۹)
۱۲۷۶۔ حضرت عائشہ ؓ بیان کرتی ہیں کہ میں نے عرض کیا یا رسول اللہ !ہم جہاد کو افضل عمل سمجھتی ہیں تو کیا ہم جہاد نہ کریں ؟آپ نے فرمایا:تم (خواتین)کے لیے افضل جہاد حج مبرور ہے۔ (بخاری)
توثیق الحدیث : اخرجہ البخاری (/۳۸۱۳۔ فتح)
۱۲۷۷۔ حضرت عائشہ ؓ ہی سے روایت ہے کہ رسول اللہﷺ نے فرمایا: ’’کو ئی دن ایسا نہیں 	 جس میں اللہ تعالیٰ عرفہ کے دن سے زیادہ اپنے بندوں کو جہنم کی آگ سے آزاد کرتا ہو۔ ، (مسلم) 
توثیق الحدیث : اخرجہ مسلم (۱۳۴۸)
۱۲۷۸۔ حضرت ابن عباس ؓ سے روایت ہے کہ نبیﷺ نے فرمایا:رمضان میں عمرہ کرنا حج کے برابر ہے یا (فرمایا)میرے ساتھ حج کرنے کے برابر ہے۔ (متفق علیہ)
توثیق الحدیث :اخرجہ البخاری (/۶۰۳۳۔ فتح)و مسلم (۱۲۵۶) (۲۲۲)۔ 
۱۲۷۹۔ حضرت ابن عباس ؓ ہی سے روایت ہے کہ ایک عورت نے عرض کیا: یا رسول اللہ! بے شک اللہ نے اپنے بندوں پر جو حج فرض کیا ہے وہ میرے بوڑھے باپ پر اس وقت فرض ہوا ہے جب وہ (بڑھاپے کی وجہ سے)سواری پر صحیح طور پر بیٹھ نہیں سکتے ،تو کیا میں ان کی طرف سے حج کر سکتی ہوں ؟ آپ نے فرمایا۔ : ’’ہاں‘‘ ۔ 		 (متفق علیہ)
توثیق الحدیث :اخرجہ البخاری (/۳۷۸۳۔ فتح)
۱۲۸۰۔ حضرت لقیط بن عامر ؓ سے روایت ہے کہ وہ نبیﷺ کی خدمت میں حاضر ہوئے تو عرض کیا میرے والد بہت بوڑھے ہیں وہ حج کی استطاعت رکھتے ہیں نہ عمرے کی او ر نہ ہی سفر کی، آپﷺ نے فرمایا:اپنے والد کی طرف سے حج اور عمرہ کرو۔ (ابوداؤد۔ ترمذی۔ حدیث حسن صحیح ہے)
توثیق الحدیث :صحیح۔ اخرجہ ابوداؤد (۱۸۱۰)و الترمذی (۹۳۰)والنسائی (/۱۱۷۵)و ابن ماجہ (۳۹۰۶)۔ 
۱۲۸۱۔ حضرت سائب بن یزید ؓ بیان کرتے ہیں کہ حجۃ الوداع کے موقع پر مجھے رسول اللہﷺ کے ساتھ حج کرایا گیا جبکہ میں اس وقت سات سال کا بچہ تھا۔ (بخاری)
توثیق الحدیث :اخرجہ البخاری (/۷۱۴۔ فتح)
۱۲۸۲۔ حضرت ابن عباس ؓ سے روایت ہے کہ نبیﷺ ’’روحاء‘‘ کے مقام پر ایک قافلے کو ملے تو آپ نے پوچھا :کون لوگ ہو؟انھوں نے کہا مسلمان ہیں ،پھر انھوں نے پوچھا آپ کون ؟آپ نے فرمایا : (میں)اللہ کا رسول ہوں۔ پس ایک عورت نے ایک بچہ اوپر اٹھا کر پوچھا کیا اس کے لئے بھی حج ہے ؟ آپ نے فرمایا:ہاں اور (اس حج کا)ثواب تجھے ملے گا۔ 	 (مسلم)
توثیق الحدیث :اخرجہ مسلم (۱۳۳۶)۔ 
۱۲۸۳۔ حضرت انس ؓ سے روایت ہے کہ رسول اللہﷺ نے ایک کجاوے پر حج فرمایا اور یہی آپ کے سامان سفر کی سواری بھی تھی۔ (بخاری)
توثیق الحدیث :اخرجہ البخاری (/۳۸۰۳۔ فتح)
۱۲۸۴۔ حضرت ابن عباس ؓ بیان کرتے ہیں کہ عکاظ، مجنہ اور ذوالمجاز زمانہ جاہلیت کی منڈیاں تھیں (یہاں مختلف تہواروں کے موقع پر بازار لگتے تھے)تو صحابہ کرام نے حج کے مہینوں میں تجارت کرنے کو گناہ سمجھا ،جس پر آیت نازل ہوئی تم پر کوئی گناہ نہیں کہ تم اپنے رب کا فضل تلاش کرو۔ یعنی حج کے مہینوں میں۔ (بخاری)
توثیق الحدیث :اخرجہ البخاری (/۵۹۳۳۔ فتح)


جہاد کے مسائل
۲۳۴۔ باب :جہاد کی فضیلت
۲۳۴۔ جہاد کی فضیلت کے بارے میں حافظ ابن قیم ؒ نے ’’زادالمعاد (/۷۱۳۔ ۷۶)میں بیان فرمایا: اللہ تعالیٰ نے مسلمانوں پر جہاد فرض کیا کہ وہ ان لوگوں سے قتال کریں ، جو ان کے ساتھ قتال کرتے ہیں پھر اللہ نے تمام مشرکین سے قتال کرنے کا حکم فرمایا:جو پہلے ممنوع تھا پھر اس کی اجازت دی گئی کہ تم تمام مشرکین سے قتال کرو۔ کیا یہ جہاد فرض عین ہے یا فرض کفایہ؟یہ بات متحقق ہے کہ مطلق طور پر جہاد فرض عین ہے، قلبی طور پر،زبان کے ساتھ یا مال کے ساتھ۔ یا ہاتھ کے ساتھ پس ہر مسلمان کو چاہیے کہ وہ کسی نہ کسی طور پر جہاد میں حصہ ضرور لے۔ جہاں تک جہاد بالنفس کا تعلق ہے تو یہ فرض کفایہ ہے لیکن اگر حالات ایسے بن جائیں اور نفیر عام ہو تو پھر تمام مسلمانوں پر فرض ہو گا۔ 
اللہ تعالیٰ نے فرمایا: ’’اور تم تمام مشرکوں سے لڑ و جیسے وہ تم سب سے لڑ تے ہیں اور جان لو کہ اللہ پرہیز گاروں کے ساتھ ہے‘‘ ۔ (التوبۃ :۳۶)
اور فرمایا: ’’تم پر جہاد فرض کیا گیا ہے اور وہ تمہارے لیے ناگوار ہے اور کچھ تعجب نہیں کہ تم کسی چیز کو ناگوار سمجھو حالانکہ وہ تمہارے لیے بہتر ہو اور اللہ تعالیٰ جانتا ہے تم نہیں جانتے‘‘ ۔ (البقرة:۲۱۶)
نیز فرمایا: ’’اللہ تعالیٰ کی راہ میں نکلو خواہ ہلکے ہو یا بوجھل اور اپنے مالوں اور جانوں کے ساتھ اللہ تعالیٰ کی راہ میں جہاد کرو‘‘ ۔ (التوبۃ:۴۱)
اور فرمایا: ’’اللہ تعالیٰ نے مسلمانوں سے انکی جانوں اور مالوں کو اس بات کے عوض خرید لیا ہے کہ ان کے لیے جنت ہے۔ وہ اللہ کی راہ میں لڑ تے ہیں پس وہ قتل کرتے ہیں اور قتل کیے جاتے ہیں اس پر سچا وعدہ کی گیا ہے، تو رات میں انجیل میں اور قرآن میں۔ اور اللہ سے زیادہ اپنے عہد کو پورا کرنے والا کون ہے ؟پس تم اپنے اس سودے پر جو تم نے اس کے ساتھ کیا ہے۔ خوش ہو جاؤ اور یہ بہت بڑ ی کامیابی ہے‘‘ ۔ 	 (التوبۃ:۱۱۱)
اور فرمایا: ’’وہ مسلمان جو غیر معذور ہیں اور (عذر کے بغیر)گھروں میں بیٹھے رہنے والے ہیں اور اور  وہ مومن جو اپنے مالوں اور جانوں کے ساتھ اللہ کی راہ میں جہاد کرنے والے ہیں یہ دونوں برابر نہیں ہو سکتے۔ اللہ نے ان لوگوں کو جو اپنے مالوں اور جانوں کے ساتھ جہاد کرتے ہیں ،بیٹھ رہنے والوں پر مرتبے میں فضیلت دی ہے اور ہر ایک کے ساتھ اللہ تعالیٰ نے بھلائی کا وعدہ کیا ہے اور مجاہدین کو بیٹھ رہنے والوں پر بڑے اجر کی فضیلت دی ہے اپنی طرف سے مرتبوں کی بھی بخشش کی بھی اور رحمت کی بھی اور اللہ تعالیٰ بہت بخشنے والا، نہایت مہربان ہے‘‘ ۔ (النسا:۹۵۔ ۹۶)
اور فرمایا: ’’اے ایمان والو! کیا میں تمہیں ایسی تجارت نہ بتاؤں جو تمہیں درد ناک عذاب سے بچا لے ؟ وہ یہ کہ تم اللہ اور اس کے رسول پر ایمان لاؤ اور اپنی جانوں اور مالوں کے ساتھ اللہ کی راہ میں جہاد کرو۔ یہ تمہارے لیے بہتر ہے اگر تم سمجھو۔ وہ تمہارے گناہ بخش دے گا اور تمہیں ایسے باغوں میں داخل کرے گا جن کے نیچے نہریں بہتی ہیں۔ اور عمدہ گھر ہیں جو ہمیشہ رہنے والے باغوں میں ہیں۔ یہ ہے کامیابی بڑ ی اور ایک اور چیز بھی جسے تم پسند کرتے ہو، اللہ کی طرف سے مدد اور نزد یکی فتح اور مومنوں کو خوشخبری دے دیجیے۔ (الصف:۱۰۔ ۱۳)
۱۲۸۵۔ حضرت ابو ہریرہ ؓ بیان کرتے ہیں کہ رسول اللہﷺ سے دریافت کیا گیا۔ کون سا عمل افضل ہے ؟ا پ نے فرمایا:اللہ تعالیٰ اور اس کے رسول پر ایمان لانا۔ پوچھا گیا پھر کون سا؟آپ نے فرمایا : ’’اللہ تعالیٰ کی راہ میں جہاد کرنا‘‘ ۔ پوچھا گیا پھر کون سا ؟ آپ نے فرمایا: ’’حج مبرور۔ ‘‘ (متفق علیہ)
توثیق الحدیث کے لئے حدیث نمبر (۱۲۷۳) ملاحظہ فرمائیں۔ 
۱۲۸۶۔ حضرت ابن مسعود ؓ بیان کرتے ہیں کہ میں نے عرض کیا: یا رسول اللہ !اللہ تعالیٰ کو کون سا عمل سب سے زیادہ پسند ہے ؟ آپ نے فرمایا: نماز کو اس کے وقت پر پڑھنا، میں نے کہا پھر کون سا ؟ آپ نے فرمایا: والدین کے ساتھ حسن سلوک کرنا۔ میں نے عرض کیا پھر کون سا ؟آپ نے فرمایا: اللہ تعالیٰ کی راہ میں راہ میں جہاد کرنا۔ (متفق علیہ)
توثیق الحدیث کے لئے حدیث نمبر (۳۱۲)ملاحظہ فرمائیں 
۱۲۸۷۔ حضرت ابوذر ؓ بیان کرتے ہیں کہ میں نے عرض کیا :یا رسول اللہ کون سا عمل افضل ہے ؟آپ نے فرمایا:اللہ تعالیٰ پر ایمان لانا اور اس کی راہ میں جہاد کرنا۔ 	 (متفق علیہ)
توثیق الحدیث :اخرجہ البخاری (/۱۴۸۵۔ فتح)و مسلم (۸۴)
۱۲۸۸۔ حضرت انس ؓ سے روایت ہے کہ رسول اللہﷺ نے فرمایا: اللہ کی راہ میں ایک صبح یا ایک شام گزارنا، دنیا اور جو کچھ اس میں ہے ان سے بہتر ہے۔ (متفق علیہ)
توثیق الحدیث :اخرجہ البخاری (/۱۳۶و۱۵۔ فتح)و مسلم (۱۸۸۰)
۱۲۸۹۔ حضرت ابوسعید خدریؓ بیان کرتے ہیں کہ ایک آدمی رسول اللہﷺ کی خدمت میں حاضر ہوا تو اس نے دریافت کیا کون سے لوگ افضل ہیں ؟۔ آپ نے فرمایا: ’’وہ مومن جو اپنی جان اور مال کے ساتھ اللہ کی راہ میں جہاد کرتا ہے‘‘ ۔ اس نے پوچھا پھر کون ؟ آپ نے فرمایا: ’’وہ مومن جو پہاڑ کی گھاٹیوں میں سے کسی گھاٹی میں اللہ تعالیٰ کی عبادت کرتا ہے اور لوگوں کو اپنے شر سے محفوظ رکھتا ہے۔ ‘‘ (متفق علیہ)
توثیق الحدیث کے لیے حدیث نمبر (۵۹۸) ملاحظہ فرمائیں 
۱۲۹۰۔ حضرت سہل بن سعد ؓ سے روایت ہے کہ رسول اللہﷺ نے فرمایا: ’’اللہ کی راہ میں ایک دن سرحدی محاذ پر پہرا دینا، دنیا اور جو کچھ اس میں ہے، ان سے بہتر ہے اور جنت میں تمہارے کسی ایک کے کوڑے کے برابر جگہ (یعنی اتنی جگہ بھی مل جائے تو وہ)دنیا اور اس پر جو کچھ ہے ان سے بہتر ہے اور بندے کا اللہ کی راہ میں ایک شام یا ایک صبح کو چلنا اور جو کچھ اس پر ہے ، ان سے بہتر ہے۔ (متفق علیہ)
توثیق الحدیث : اخرجہ البخاری (/۱۴۶۔ فتح)و مسلم (۱۸۸۱)۔ 
۱۲۹۱۔ حضرت سلمان ؓ بیان کرتے ہیں کہ میں نے رسول اللہﷺ کو فرماتے ہوئے سنا :سرحدی محاذ پر ایک دن اور ایک رات پہرا دینا مہینے بھر کے روزوں اور شب بیداری سے بہتر ہے اور اگر اسے اسی حالت میں موت۔ آ گئی تو اس کا وہ نیک عمل جاری رہے گا۔ جو وہ کرتا تھا اور اس پر اس کی (جنت کی) روزی جاری کی جائے گی اور وہ قبر میں آزمائش میں ڈالنے والے فرشتوں (منکر نکیر کے سوالات) سے محفوظ رہے گا۔ (مسلم)
توثیق الحدیث : اخرجہ مسلم (۱۹۱۳)
۱۲۹۲۔ حضرت فضالہ بن عبید ؓ سے روایت ہے کہ رسول اللہﷺ نے فرمایا: ہر مرنے والے کا عمل اس کی موت کے ساتھ ہی ختم کر دیا جاتا ہے سوائے اس شخص کے جو اللہ کی راہ میں پہرا دیتا ہے یقیناً کہ اس کا عمل تو قیامت کے دن تک بڑھا یا جاتا ہے اور اسے قبر کی آزمائش سے بھی محفوظ رکھا جاتا ہے۔ (ابوداؤد، ترمذی۔ حدیث حسن صحیح ہے)
توثیق الحدیث : صحیح لغیرہ۔ اخرجہ ابوداؤد (۲۵۰۰)و الترمذی (۱۶۲۱)۔ 
اس حدیث کی حسن ہے کیونکہ اس کے راوی ابو ہانی (حمید بن ہانی)کے متعلق کہا جاتا ہے کہ ’’لا بأس بہ‘‘ ۔  لیکن عقبہ بن عامر ؓ سے مسند احمد میں اس کی روایت کی شاہد ایک صحیح روایت ہے۔ واللہ اعلم!
۱۲۹۳۔ حضرت عثمان ؓ بیان کرتے ہیں کہ میں نے رسول اللہﷺ کو فرماتے ہوئے سنا ’’اللہ تعالیٰ کی راہ میں ایک دن پہرا دینا دوسری جگہوں پر ہزار دن پہرا دینے سے بہتر ہے۔ (ترمذی، حدیث حسن صحیح ہے)
توثیق الحدیث : حسن لغیرہ الترمذی (۱۶۶۷)والنسائی (/۴۰۶)و احمد (/۶۲۱، ۶۵، ۶۶، ۷۵)وغیر ھم
۱۲۹۴۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: ’’اللہ اس شخص کی ذمہ داری لیتا ہے جو اس کی راہ میں نکلے۔ (اللہ تعالیٰ فرماتا ہے کہ)میری راہ میں جہاد کرنے، مجھ پر ایمان لانے اور میرے رسولوں کی تصدیق کے سوا اور کوئی چیز اسے گھر سے نکالنے والی نہ ہو تو میں اس بات کا ضامن ہوں کہ میں اسے جنت میں داخل کروں یا اسے اجر یا غنیمت۔ کے ساتھ اس کے گھر لوٹا دوں ، جہاں سے وہ روانہ ہوا تھا۔ اس ذات کی قسم ! جس کے ہاتھ میں محمدﷺ کی جان ہے ! اللہ کی راہ میں جو زخم لگتا ہے تو قیامت والے دن وہ مجاہد اس حال میں آئے گا گویا اسے آج زخم لگا ہے ،اس کا رنگ خون کے رنگ جیسا ہو گا اور اس کی خوشبو کستوری کی خوشبو جیسی ہو گی۔ اس ذات کی قسم جس کے ہاتھ میں محمدﷺ کی جان ہے۔ ! اگر میں مسلمانوں پر مشقت نہ سمجھتا تو میں اللہ کی راہ میں جہاد کرنے والے کسی لشکر سے پیچھے نہ رہتا۔ لیکن میرے پاس گنجائش نہیں کہ میں ان سب کے لیے سواری کا انتظام کروں اور نہ ان کے پاس گنجائش ہے۔ اور انہیں مجھ سے پیچھے رہ جانا بھی بڑا گراں گزرتا ہے۔ اس ذات کی قسم جس کے ہاتھ میں محمدﷺ کی جان ہے ! میں تو چاہتا ہوں کہ میں اللہ تعالیٰ کی راہ میں جہاد کروں اور قتل کر دیا جاؤں پھر جہاد کروں پھر قتل کر دیا جاؤں پھر جہاد کروں اور پھر شہید کر دیا جاؤں‘‘ ۔ (مسلم)بخاری نے اس کا بعض حصہ روایت کیا ہے۔ 
توثیق الحدیث : اخرجہ مسلم (۱۸۷۶)وبعضہ عند البخاری (/۲۰۶۔ فتح)
۱۲۹۵۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا:وہ زخمی شخص جو اللہ کی راہ میں زخمی ہو تا ہے ،قیا مت والے دن اس حال میں آئے گا کہ اس کے زخم سے خون بہتا ہو گا۔ اس کا رنگ خون کا رنگ ہو گا اور خوشبو کستوری کی خوشبو جیسی ہو گی۔ (متفق علیہ)
توثیق الحدیث :یہ سابقہ حدیت کا کچھ حصہ ہے جس کی طرف امام نو وی ؒ نے ارشاد فرمایا تھا کہ بخاری نے۔ اس کا بعض حصہ روایت کیا ہے۔ 
۱۲۹۶۔ حضرت معاذ ؓ سے روایت ہے کہ نبیﷺ نے فرمایا:جس مسلمان آدمی نے اونٹنی کے تھن سے دو دفعہ دودھ نکالنے کے درمیانی وقفے کے برابر اللہ کی راہ میں جہاد کیا اس کے لئے جنت واجب ہو گئی اور جس شخص کو اللہ کی راہ میں کوئی زخم لگایا۔ خراش آئی تو وہ زخم یا خراش قیامت والے دن زیادہ سے زیادہ اس حالت میں ہو گی۔ جس حالت میں (دنیا میں)وہ تھی اس کا رنگ زعفران جیسا اور اس کی خوشبو کستوری جیسی ہو گی۔ 		 (ابوداؤد، ترمذی۔ حدیث حسن صحیح ہے)
توثیق الحدیث : صحیح۔ اخرجہ ابوداؤد (۲۵۴۱)و الترمذی (۱۶۵۷)والنسائی (/۲۵۶۔ ۲۶)و ابن ماجہ (۲۷۹۲)و احمد (/۲۳۰۵۔ ۲۳۱، ۲۳۵، ۲۴۴)
۱۲۹۷۔ حضرت ابو ہریرہ ؓ بیان کرتے ہیں رسول اللہﷺ کے صحابہ میں سے ایک آدمی کا ایک گھاٹی سے گزر ہو ا،جس میں میٹھے پانی کا ایک چھوٹا سا چشمہ تھا۔ وہ اسے بہت اچھا لگا تو اس نے (دل میں)کہا کاش!میں لوگوں سے الگ تھلگ ہو جاؤں اور اس گھاٹی میں اقامت اختیار کر لوں ،لیکن میں ایسا نہیں کروں گا حتیٰ کہ میں رسول اللہﷺ سے اجازت طلب کر لوں۔ پس اس نے رسول اللہﷺ سے اس کا ذکر کیا تو آپ نے فرمایا: ’’ایسے نہ کرو،اس لیے کہ تم میں سے کسی ایک کا اللہ کی راہ میں قیام (جہاد)کرنا اس کے اپنے گھر۔ میں ستر سال کی نماز (عباد ت)سے بہتر ہے۔ کیا تم پسند نہیں کرتے کہ اللہ تمہیں معاف کر دے اور تمہیں جنت میں داخل فرما دے ؟اللہ کی راہ میں جہاد کرو۔ جس شخص نے اللہ کی راہ میں ’’فواق ناقہ‘‘ کی مدت کے برابر بھی جہاد کیا۔ تو اس کے لئے جنت واجب ہو گئی‘‘ ۔ 	 (ترمذی۔ حدیث حسن ہے)
توثیق الحدیث : حسن۔ اخرجہ الترمذی (۱۶۵۰)با سناد حسن۔ 
۱۲۹۸۔ حضرت ابو ہریرہ ؓ ہی بیان کرتے ہیں کہ (آپﷺ سے) سوال کیا گیا : یا رسول اللہ !کون سا عمل جہاد فی سبیل اللہ کے برابر ہے ؟ آپ نے فرمایا : تم اس کی طاقت نہیں رکھتے۔ صحابہ نے دو یا تین بار یہ سوال دہرایا اور آپ نے ہر بار یہی فرمایا :تم اس کی طاقت نہیں رکھتے۔ پھر آپ نے فرمایا: ’’اللہ کی راہ میں جہاد کرنے والے کی مثال اس شخص کی طرح ہے جو روزے دار، تہجد گزار اور اللہ کی آیات کی خشوع و خضوع سے تلاوت کرنے والا ہو۔ وہ روزے سے تھکتا ہو نہ نماز سے حتیٰ کہ مجاہد فی سبیل اللہ اپنے گھر لوٹ آئے‘‘ ۔ (متفق علیہ۔ یہ الفاظ مسلم کے ہیں)
اور بخاری کی روایت میں ہے کہ ایک آدمی نے کہا :یا رسول اللہ !مجھے کوئی ایسا عمل بتائیں جو جہاد کے برابر ہو؟آپ نے فرمایا: ’’میں ایسا عمل نہیں پاتا‘‘ ۔ پھر آپ نے فرمایا: ’’کیا تم اتنی طاقت رکھتے ہو کہ جب مجاہد جہاد کے لیے نکلے تو تم اپنی مسجد میں داخل ہو جاؤ، پس تم نماز میں کھڑے ہو جاؤ اور ذرا سستی نہ کرو اور تم روزہ رکھو اور کبھی روزہ نہ چھوڑو‘‘ ؟ اس آدمی نے کہا : ’’اس کی طاقت کون رکھتا ہے‘‘ ؟
توثیق الحدیث : اخرجہ البخاری (/۴۶۔ فتح)و مسلم (۱۸۷۸)
۱۲۹۹۔ حضرت ابو ہریرہ ؓ ہی سے روایت ہے کہ رسول اللہﷺ نے فرمایا: لوگوں میں سے سب سے بہتر زندگی اس شخص کی ہے جو اللہ کی راہ میں اپنے گھوڑے کی لگام تھامے ہوئے ہو،وہ جب بھی کوئی جنگی آواز یا گھبراہٹ کا شور سنتا ہے تو وہ اس گھوڑے کی پیٹھ پر بیٹھ کر تیزی کے ساتھ شہادت یا موت کو اس کی جگہوں سے تلاش کرنے کیلئے پہنچتا ہے یا اس آدمی کی زندگی بہتر ہے جو کچھ بکریاں لے کر ان چوٹیوں میں سے کسی چوٹی یا ان وادیوں میں سے کسی وادی میں مقیم ہو جاتا ہے نماز قائم کرتا ہے ،زکوٰۃ ادا کرتا ہے اور موت آنے تک اپنے رب کی عبادت کرتا ہے اور لوگوں کے ساتھ بھلائی کے سوا اس کا کوئی تعلق نہیں۔ (مسلم)
توثیق الحدیث کے لیے حدیث نمبر (۶۰۱)ملاحظہ فرمائیں۔ 
۱۳۰۰۔ حضرت ابو ہریرہ ؓ ہی سے روایت ہے کہ رسول اللہﷺ نے فرمایا: یقیناً جنت میں سو درجے ہیں جنہیں اللہ تعالیٰ نے اپنی راہ میں جہاد کرنے والوں کے لیے تیار کر رکھا ہے ،دو درجوں کے درمیان اتنا فاصلہ ہے جتنا آسمان اور زمین کے درمیان۔ (بخاری)
توثیق الحدیث : اخرجہ البخاری (/۱۶۶۔ فتح)
۱۳۰۱۔ حضرت ابو سعید خدری ؓ سے روایت ہے کہ رسول اللہﷺ نے فرمایا:جو شخص خوش ہو اللہ کو رب مان کر، اسلام کو دین اور محمدﷺ کو رسول مان کر،اس کے لئے جنت واجب ہو گئی۔ حضرت ابو سعید ؓ نے اس فرمان پر اظہار تعجب کیا اور عرض کیا یا رسول اللہ ! یہ فرمان میرے سامنے پھر دہرائیں۔ آپ نے اسے دوبارہ ان کے سامنے بیان کیا پھر فرمایا:ایک دوسری نیکی بھی ہے جس کے ذریعے سے اللہ تعالیٰ جنت میں سو درجات بلند فرماتا ہے ،ہر دو درجوں کے درمیان اتنا فاصلہ ہے جنتا آسمان اور زمین کے درمیان فاصلہ ہے۔ حضرت ابو سعید نے عرض کیا :یا رسول اللہ ! وہ کون سی نیکی ہے ؟ آپﷺ نے فرمایا: اللہ کی راہ میں جہاد کرنا، اللہ کی راہ میں جہاد کرنا۔ (مسلم)
توثیق الحدیث : اخرجہ مسلم : (۱۸۸۴)
۱۳۰۲۔ حضرت ابو بکر بن ابی موسیٰ اشعری بیان کرتے ہیں کہ میں نے اپنے والد (حضرت ابوموسیٰ اشعریؓ)سے سنا جبکہ وہ دشمن کے سامنے تھے وہ کہہ رہے تھے کہ رسول اللہﷺ نے فرمایا: جنت کے دروازے تلواروں کے سائے تلے ہیں۔ پس یہ سن کر ایک پراگندہ حال شخص کھڑا ہو اتو اس نے کہا ابو موسیٰ !کیا تم نے رسول اللہﷺ کویوں فرماتے ہوئے سنا ہے ؟حضرت ابو موسیٰ نے کہا :ہاں پس وہ شخص اپنے ساتھیوں کے پاس لوٹ کر گیا اور کہا میں تمہیں (الوداعی)سلام کہتا ہوں۔ پھر اس نے تلوار کی نیام توڑ کر پھینک دی اور اپنی تلوار لے کر دشمن کی طرف گیا اور اس کے ساتھ دشمن سے لڑ تا رہا حتیٰ کہ شہید ہو گیا۔ (مسلم)
توثیق الحدیث : اخرجہ مسلم (۱۹۰۲)
۱۳۰۳۔ حضرت ابوعبس عبدالرحمن بن جبیر ؓ بیان کرتے ہیں کہ رسول اللہﷺ نے فرمایا: جس شخص کے قدم اللہ کی راہ میں غبار الود ہوں انہیں جہنم کی آگ نہیں چھوئے گی۔ (بخاری)
توثیق الحدیث : اخرجہ البخاری (/۲۹۶۔ فتح)
۱۳۰۴۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: وہ آدمی جہنم میں نہیں جائے گا جو اللہ کے ڈرسے روپڑا حتیٰ کہ دودھ تھنوں میں واپس چلا جائے اور کسی آدمی پر اللہ کی راہ کا غبارا ور جہنم کا دھواں اکٹھے نہیں ہوں گے۔ (ترمذی۔ حدیث حسن صحیح ہے)
توثیق الحدیث کے لیے حدیث نمبر (۴۴۸) ملاحظہ فرمائیں۔ 
۱۳۰۵۔ حضرت ابن عباس ؓ بیان کرتے ہیں کہ میں نے رسول اللہﷺ کو فرماتے ہوئے سنا : دو (طرح کی)آنکھیں ایسی ہیں جنہیں جہنم کی آگ نہیں چھوئے گی، ایک وہ آنکھ جو اللہ کے ڈر سے رو پڑ ی اور ایک وہ آنکھ جس نے اللہ کی راہ میں پہرا دیتے ہوئے رات گزاری۔ (ترمذی۔ حدیث حسن ہے)
توثیق الحدیث : صحیح لغیرہ۔ اخرجہ الترمذی (۱۶۳۹)با سنادفہ ضعف 
اس حدیث کی سند ضعیف ہے لیکن اس کے شواہد موجود ہیں۔ حضرت انس ؓ سے ابو یعلیٰ (۴۳۴۶)میں ابو ہریرہ ؓ سے شرح السنۃ (/۳۵۵۱۰)اور حاکم (/۸۲۲)میں اور ابو ریحانہ ؓ سے نسائی (/۱۵۶)،احمد (/۱۳۴۴۔ ۱۳۵)اور حاکم (/۸۳۲)میں احادیث ہیں جن کی وجہ سے یہ حدیث صحیح ہے۔ واللہ اعلم!
۱۳۰۶۔ حضرت زید بن خالد ؓ سے روایت ہے کہ رسول اللہﷺ نے فرمایا: جس شخص نے کسی مجاہد کو (جہادی سازو سامان دے کر)تیار کیا تو یقیناً اس نے خود جہاد کیا اور جس شخص نے کسی مجاہد کی اس کے گھر میں خیرو بھلائی کے ساتھ جانشینی کی تو یقیناً اس نے بھی خود جہاد کیا۔ (متفق علیہ)
توثیق الحدیث کے لیے حدیث نمبر (۱۷۷)ملاحظہ فرمائیں۔ 
۱۳۰۷۔ حضرت ابو امامہؓ بیان کرتے ہیں کہ رسول اللہﷺ نے فرمایا: صدقات میں سے افضل صدقہ اللہ کی راہ میں سایہ دار خیمہ لگا نا ہے یا اللہ تعالیٰ کی راہ میں کسی خادم کا عطیہ دینا ہے ،یا اللہ کی راہ میں جو ان اونٹنی دینا ہے۔ (ترمذی۔ حدیث حسن صحیح ہے)
توثیق الحدیث : حسن لغیرہ اخرجہ الترمذی (۱۶۲۷)والطبرانی (۷۹۱۶)
یہ حدیث حسن درجے کی ہے کیونکہ ولید بن جمیل کی حدیث حسن ہونے کے زیادہ لائق ہے۔ پھر ترمذی (۱۶۲۶)اور طبرانی (/۲۵۵۱۷)میں اس کا ایک شاہد بھی موجود ہے جس کی سند کثیر بن حارث کی وجہ سے ضعیف ہے لیکن یہ راوی متابعت کے وقت مقبول ہے۔ 	 (واللہ علم!)
۱۳۰۸۔ حضرت انس ؓ سے روایت ہے کہ اسلم قبیلے کے ایک نوجوان نے عرض کیا: یا رسول اللہ ! میں جہاد کرنا چاہتا ہوں لیکن اس کی تیاری کے لیے میرے پاس کوئی وسائل نہیں آپ نے فرمایا:۔ فلاں شخص کے پاس جاؤ اس لیے کہ اس نے تیاری کی ہوئی ہے لیکن وہ بیمار ہو گیا ہے (اب جہاد پر نہیں جا سکتا)پس وہ نوجوان اس آدمی کے پاس آیا تو اسے کہا :رسول اللہﷺ تمہیں سلام کہتے ہیں اور فرماتے ہیں کہ تم نے جہاد کیلئے جو کچھ تیار کیا تھا وہ مجھے دے دے۔ اس آدمی نے (اپنی بیوی سے) کہا :اے اللہ کی بندی !میں نے جو کچھ تیار کیا تھا وہ اسے دے دو، دیکھو اس میں سے کوئی چیز نہ روکنا، اللہ کی قسم ! تم اس میں سے اگر کوئی چیز رکھو گی تو اس میں برکت نہیں ہو گی۔ (مسلم)
توثیق الحدیث کے لئے حدیث نمبر (۱۷۶) ملاحظہ فرمائیں۔ ۔ 
۱۳۰۹۔ حضرت ابو سعید خدری ؓ سے روایت ہے کہ رسول اللہﷺ نے بنو لحیان کی طرف (جہاد کے لئے) ایک دستہ بھیجا تو فرمایا: ہر دو امیوں میں سے ایک آدمی جہاد کے لیے جائے اور اجرو ثواب دونوں کو ملے گا۔ (مسلم)
اور مسلم ہی کی ایک اور روایت میں ہے :دو امیوں میں سے ایک آدمی ضرور جہاد کے لیے نکلے۔ پھر آپ نے گھر میں بیٹھنے والے کے لیے فرمایا: تم میں سے جو شخص جہاد میں جانے والے کے گھر والوں اور اس کے مال کا بہتر (یعنی نیکی کے ساتھ)جانشین بنے گا تو اس کو جہاد میں جانے والے سے آدھا اجر ملے گا۔ 
توثیق الحدیث : اخرجہ مسلم (۱۸۹۶)والروایۃ الثانیۃ وعندہ بر قم (۱۸۹۶) (۱۳۸)۔ 
۱۳۱۰۔ حضرت براؓ بیان کرتے ہیں کہ ایک آدمی لوہے کے ہتھیاروں سے مسلح ہو کر نبیﷺ کی خدمت میں حاصر ہوا تو اس نے عرض کیا یا رسول اللہ ! کیا میں پہلے جہاد کروں یا اسلام قبول کروں ؟آپ نے فرمایا:پہلے اسلام قبول کرو پھر جہاد کرو۔ پس اس نے اسلام قبول کیا پھر جہاد کیا اور پھر شہید ہو گیا تو رسول اللہﷺ نے فرمایا : اس نے عمل تو تھوڑا کیا مگر اجر بہت زیادہ پا گیا۔ (متفق علیہ۔ یہ الفاظ بخاری کے ہیں)
توثیق الحدیث :اخرجہ البخاری (/۲۴۶۔ فتح)و مسلم (۱۹۰۰)
۱۳۱۱۔ حضرت انس ؓ سے روایت ہے کہ نبیﷺ نے فرمایا: جنت میں داخل ہونے کے بعد کوئی بھی شخص دنیا میں لوٹنے کو پسند نہیں کرے گا اور نہ کوئی جنتی یہ پسند کرے گا کہ دنیا میں اس کے لیے کوئی چیز ہو، سوائے شہید کے کہ وہ تمنا کرے گا کہ دنیا میں لوٹ جائے اور دس مرتبہ شہید کر دیا جائے۔ (وہ یہ تمنا)اس لیے کرے گا کہ اس نے جنت میں شہادت کی وجہ سے)اپنی عزت افزائی دیکھ لی ہو گی۔ (متفق علیہ)
ایک روایت میں ہے ’’اس لیے کہ وہ شہادت کی فضیلت دیکھ چکا ہو گا‘‘ ۔ (متفق علیہ)
توثیق الحدیث :اخرجہ البخاری (/۳۲۶۔ فتح)و مسلم (۱۸۷۷) (۱۰۹)والروایۃ الثانیۃ عند مسلم (۱۸۷۷)۔ 
۱۳۱۲۔ حضرت عبد اللہ بن عمرو بن عاص ؓ سے روایت ہے کہ رسول اللہﷺ نے فرمایا:اللہ قرض کے علاوہ شہید کے تمام گناہ معاف کر دیتا ہے۔ (مسلم)
اور مسلم کی ایک اور روایت میں ہے اللہ کی راہ میں شہید ہو جانا قرض کے علاوہ تمام گنا ہوں کا کفارہ بن جاتا ہے۔ 
توثیق الحدیث :اخرجہ مسلم (۱۸۸۶) (۱۱۹)والروایۃ الثانیۃ عندہ بر قم (۱۸۸۶) (۱۲۰)
۱۳۱۳۔ حضرت ابو قتادہ ؓ سے روایت ہے کہ رسول اللہﷺ خطبہ ارشاد فرمانے کے لیے ان میں کھڑے ہوئے آپ نے ذکر کیا کہ: اللہ کی راہ میں جہاد کرنا اور اللہ پر ایمان لانا تمام اعمال سے افضل ہے پس ایک آدمی کھڑا ہوا تو اس نے عرض کیا یا رسول اللہ !مجھے بتائیں کہ اگر میں اللہ کی راہ میں شہید ہو جاؤں تو کیا مجھ سے میری خطائیں معاف کر دی جائیں گی؟رسول اللہﷺ نے اسے فرمایا: ہاں : اگر تم اللہ کی راہ میں اس حال میں شہید ہو جاؤ کہ تم صبر کرنے والے ہوئے، ثواب کی امید رکھنے والے، اور آگے بڑھنے والے، پیٹھ نہ دکھانے والے ہوئے (تو پھر تمہاری خطائیں معاف کر دی جائیں گی)۔ پھر رسول اللہﷺ نے پوچھا تم نے کیسے کہا تھا ؟اس نے دوبارہ عرض کیا مجھے بتائیں اگر میں اللہ کی راہ میں شہید ہو جاؤں تو کیا میری خطائیں مجھ سے معاف کر دی جائے گی ؟پس رسول اللہﷺ نے فرمایا !ہاں !اگر تم صبر کرنے والے، ثواب کی امید رکھنے والے، پیش قدمی کرنے والے اور پیٹھ نہ دکھانے والے ہوئے (تو تمہاری خطائیں تم سے معاف کر دی جائیں گی)سوائے قرض کے ،اس لیے کہ جبرائیل ؑ نے (ابھی) مجھے اس کی خبر دی ہے۔ (مسلم)
توثیق الحدیث کے لیے حدیث نمبر (۲۱۷)ملاحظہ فرمائیں 
اور کچھ مندرجہ ذیل فوائد بھی ہیں۔ 
جہاد فی سبیل اللہ اور اللہ پر ایمان لانا سب اعمال سے افضل عمل ہے۔ 
شہادت گنا ہوں کا کفارہ بن جاتی ہے لیکن اس کے لیے چار شرائط ہیں :۔ (۱) صابر ہو (۲) محتسب ۔ ۔ (خالص نیت سے لڑ نے والا) ہو (۳) پیش قدمی کرنے والا ہو (۴) اور پیٹھ نہ دکھانے والا ہو۔ 
۱۳۱۴۔ حضرت جابر ؓ بیان کرتے ہیں کہ ایک آدمی نے عرض کیا یا رسول اللہ !اگر میں شہید ہو جاؤں تو میں کہاں ہوں گا؟ آپ نے فرمایا:جنت میں۔ پس اس کے ہاتھ میں جو کھجوریں تھیں وہ اس نے پھینک دیں پھر جہاد کیا حتیٰ کہ شہید ہو گیا۔ (مسلم)
توثیق الحدیث کے لیے حدیث نمبر (۸۹) ملاحظہ فرمائیں۔ 
تنبیہ : امام نو وی ؓ نے یہاں صرف صحیح مسلم کا حوالہ دیا ہے جبکہ حدیث نمبر (۸۹) میں صحیحین کا حوالہ دیا ہے اور وہی صحیح ہے۔ 
۱۳۱۵۔ حضرت انس ؓ بیان کرتے ہیں کہ رسول اللہﷺ اور آپ کے صحابہ (بدر کی طرف)روانہ ہوئے حتیٰ کہ وہ مشرکین سے پہلے بدر کے مقام پر پہنچ گئے اور بعد میں مشرکین بھی۔ آ گئے پس رسول اللہﷺ نے فرمایا: ’’تم میں سے کوئی شخص کسی معاملے میں پیش قدمی نہ کرے حتیٰ کہ میں خود اس کے بارے میں میں کچھ کہوں یا کروں‘‘ ۔ جب مشرکین (لڑ آئی کے لئے)قریب ہوئے تو رسول اللہﷺ نے فرمایا: اس جنت کی طرف کھڑے ہو جاؤ جس کی چوڑ آئی آسمانوں اور زمین کے برابر ہے۔ حضرت انس ؓ بیان کرتے ہیں حضرت عمیر بن حمام انصاری ؓ کہنے لگے : یا رسول اللہﷺ : جنت کی چوڑ آئی آسمانوں اور زمین کے برابر ہے ؟ آپ نے فرمایا: ’’ہاں !‘‘ حضرت عمیر نے کہا : واہ واہ ! رسول اللہﷺ نے فرمایا: ’’تمہیں واہ واہ کہنے پر کس چیز نے ابھارا ہے ؟ انھوں نے عرض کیا : اللہ کی قسم!یا رسول اللہ !اس امید کے سوا اور کوئی چیز نہیں کہ میں بھی اہل جنت میں سے ہو جاؤں۔ آپ نے فرمایا: تم یقیناً اہل جنت میں سے ہو۔ پس انھوں نے اپنے ترکش میں سے چند کھجوریں نکالیں اور انہیں کھانا شروع کر دیا پھر خود ہی کہنے لگے اگر میں اپنی یہ چند کھجوریں کھانے تک زندہ رہا تو پھر یہ (دنیاوی)زندگی تو بہت طویل ہے۔ پس انھوں نے اپنی وہ کھجوریں پھینک دیں اور مشرکین سے قتال شروع کر دیا حتیٰ کہ وہ شہید ہو گئے۔ (مسلم)
توثیق الحدیث :اخرجہ مسلم (۱۹۰۱)
۱۳۱۶۔ حضرت انس ؓ ہی بیان کرتے ہیں کہ کچھ لوگ نبی۔ ؐ کی خد مت میں حاضر ہوئے اور عرض کیا کہ آپ ہمارے ساتھ کچھ آدمی بھیج دیں جو ہمیں قرآنو سنت کی تعلیم دیں۔ پس آپ نے ستر (۷۰) انصاری صحابہ ان کی طرف بھیج دیے جنہیں قرا کہا جاتا تھا۔ حضرت انس ؓ کہتے ہیں ان میں میرے ماموں حضرت حرامؓ بھی تھے یہ لوگ قرآن پڑھتے اور رات کو آپس میں ایک دوسرے کو قرآن سناتے اور اسے سیکھتے سکھاتے تھے۔ یہ حضرات دن کے وقت پانی لاتے اور مسجد میں رکھتے اور لکڑ یاں لاتے ، پس انہیں فروخت کرتے تھے ، جس سے اہل صفہ اور فقرا کے لیے کھانا وغیرہ خریدتے تھے۔ پس نبیﷺ نے ان کو بھیج دیا۔ لیکن ان کولے جانے والے لوگ ان سے لڑ نے لگے حتیٰ کہ انھوں نے ان کو۔ منزل مقصود تک پہنچنے سے پہلے ہی قتل کر دیا۔ تو انھوں نے دعا کی :یا اللہ ! ہماری طرف سے ہمارے نبی کو یہ بات پہنچا دے کہ ہماری آپ سے ملاقات ہو گئی ہے ،ہم آپ سے راضی اور آپ ہم سے راضی ہو گئے ہیں۔ (اس واقعہ میں)ایک آدمی حضرت انس ؓ کے ماموں حضرت حرام ؓ کے پاس ان کے پیچھے سے آیا اور انہیں نیزہ مارا حتیٰ کہ وہ ان کے جسم سے پار ہو گیا تو حضرت حرام ؓ نے فرمایا رب کعبہ کی قسم ! میں کامیاب ہو گیا۔ پس رسول اللہﷺ نے فرمایا: تمہارے بھائی شہید کر دیے گئے اور انھوں نے کہا : ’’اے اللہ !ہمارے متعلق ہمارے نبیﷺ کو یہ بات پہنچا دے کہ ہماری آپ سے ملاقات ہو گئی ہے ،ہم آپ سے راضی اور آپ ہم سے راضی ہو گئے‘‘ ۔ (متفق علیہ۔ یہ الفاظ مسلم کے ہیں)
توثیق الحدیث :اخرجہ البخاری (/۱۸۶۔ ۱۹۔ فتح)و مسلم (/۱۵۱۱۳)
۱۳۱۷۔ حضرت انس ؓ بیان کرتے ہیں کہ میرے چچا حضرت انس بن نضرؓ۔ معرکہ بدر میں شریک نہیں ہوئے تھے ، انھوں نے عرض کیا: یا رسول اللہ ! میں، پہلی لڑ آئی جو آپ نے مشرکین سے لڑ ی، اس میں شریک نہیں ہو سکا تھا ،اگر آئندہ اللہ نے مجھے مشرکین کے ساتھ لڑ نے کا موقع فراہم کیا تو اللہ دیکھ لے گا کہ میں کیا کرتا ہوں۔ پس جب غزوۂ احد کا دن آیا اور مسلمان بظاہر شکست خورد ہ ہو کر منتشر ہو گئے تو حضرت انس بن نضر ؓ نے فرمایا: اے اللہ ! میں تیری جناب میں اس چیز سے معذرت کرتا ہوں جو کچھ میرے ان ساتھیوں نے کیا اور تیرے سامنے اس کام سے بیزاری کا اظہار کرتا ہوں جو ان مشرکین نے کیا۔ پھر وہ آگے بڑھے تو حضرت سعدبن معاذ ؓ سے ان کا سامنا ہو ا،انھوں نے کہا سعد بن معاذ! جنت! نضر کے رب کی قسم !میں تو احد پہاڑ کے قریب اس (جنت)کی خوشبو محسوس کر رہا ہوں۔ حضرت سعد ؓ نے کہا یا رسول اللہ! وہ (حضرت انس بن نضر ؓ)جو کچھ کر گزرے میں تو اس کی استطاعت نہیں رکھتا۔ حضرت انس بن مالک ؓ بیان کرتے ہیں : ہم نے ان کے جسم پر اسی (۸۰)سے زیادہ تلو ار کے گھاؤ یا  نیزے کے زخم یا تیر کے نشان پائے ،ہم نے انہیں اس حالت میں پایا کہ وہ شہید ہو چکے ہیں اور مشرکین نے ان کا مثلہ کر کے ان کی شکل و صورت بگاڑ دی تھی۔ پس انھیں ان کی بہن کے سوا کوئی اور پہچان نہ سکا۔ بہن نے بھی انہیں انگلیوں کے پوروں سے پہچانا۔ حضرت انس بیان کرتے ہیں ہم سمجھتے یا خیال کرتے تھے کہ یہ آیت حضرت انس بن نصرؓ اور ان جیسے حضرات کے بارے ہی میں نازل ہوئی ہے۔ ’’مومنوں میں سے کچھ لوگو ہ ہیں جنھوں نے وہ عہد سچا کر دکھایا جو انھوں نے اللہ سے کیا تھا اور بعض ان میں سے وہ ہیں جنھوں نے اپنا ذمہ پورا کر دیا‘‘ ۔ آخر۔ آیت تک (احزاب :۲۳)	
 (متفق علیہ)یہ روایت ’’باب المجاہدۃ‘‘ میں گزر چکی ہے۔ 
توثیق الحدیث کے لیے حدیٹ نمبر (۱۰۹) ملاحظہ فرمائیں۔ 
۱۳۱۸۔ حضرت سمرہ ؓ بیان کرتے ہیں کہ رسول اللہﷺ نے فرمایا: میں نے آج رات دو آدمیوں کو دیکھا کہ وہ میرے پاس آئے اور مجھے ایک درخت پر لے چڑھے پس وہ مجھے ایک گھر میں لے گئے جو بہت اچھا اور نہایت شاندار تھا ،میں نے اس سے اچھا گھر کبھی نہیں دیکھا۔ ان دونوں نے کہا یہ گھر تو شہدا کا گھر ہے۔ (بخاری)
یہ ایک لمبی حدیث کا ٹکڑا ہے اس میں علم کی بہت سی قسمیں ہیں ،یہ حدیث اگر اللہ نے چاہا تو ’’باب تحریم الکذب‘‘ میں آئے گی۔ 
توثیق الحدیث انشا اللہ حدیث نمبر (۱۵۴۶) میں بیان ہو گی۔ 
۱۳۱۹۔ حضرت انس ؓ سے روایت ہے کہ حضرت ام ربیع بنت برا جو حضرت حارثہ بن سراقہؓ کی والدہ ہیں نبی۔ ؐ کی خدمت میں آئیں تو کہا یا رسول اللہ ! کیا آپ مجھے حارثہ کے بارے میں نہیں بتاتے ؟ اور یہ غزوہ بدر کے موقع پر شہید ہو گئے تھے اگر تو وہ جنت میں ہیں تو میں صبر کرتی ہوں اور اگر اس کے علاوہ کہیں ہیں تو پھر میں اس پر جی بھر کر روؤں۔ آپ نے فرمایا: اے ام حارثہ ! جنت میں بہت سے درجات ہیں اور تیرا بیٹا تو فردوس اعلیٰ (اعلیٰ ترین درجے)میں پہنچ گیا ہے۔ (بخاری)
توثیق الحدیث : اخرجہ البخاری (/۲۶۶۔ فتح)
تنبیہ:بخاری کی روایت میں ہے ’’وکان قتل یوم بدر‘‘ کے بعد یہ الفاظ ہیں : ( (أصابسھم غرب)) ’’اسے نامعلوم تیر لگا تھا‘‘ یعنی اس تیر پھینکنے والے کا کوئی علم نہیں اور نہ یہ علم ہے کہ یہ تیر کہاں سے آیا ہے۔ 
۱۳۲۰۔ حضرت جابر بن عبداللہؓ بیان کرتے ہیں کہ میرے والد کو نبیﷺ کی خدمت میں لا یا گیا ، ان کا مثلہ کر دیا گیا تھا۔ پس انہیں آپ کے سامنے رکھا گیا تو میں ان کے چہرے سے کپڑا ہٹانے لگا تو میری قوم کے کچھ لوگوں نے مجھے روک دیا۔ پس نبیﷺ نے فرمایا: ’’فرشتے اپنے پروں سے تیرے والد کو برابر سایہ کرتے رہے‘‘ ۔ (متفق علیہ)
توثیق الحدیث : اخرجہ البخاری (/۳۲۶۔ فتح)مسلم (۲۴۷۱)۔ 
۱۳۲۱۔ حضرت سہل بن حنیف ؓ سے روایت ہے کہ رسول اللہﷺ نے فرمایا: جو شخص اللہ سے صدق 
دل سے شہادت کی دعا کرتا ہے تو اللہ تعالیٰ ایسے شخص کو شہدا ء کے مراتب پر فائز فرمائے گا، اگرچہ وہ اپنے بستر ہی پر فوت ہوا ہو۔ (مسلم)
توثیق الحدیث کے لیے حدیث نمبر (۵۷)ملا حظہ فرمائیں۔ 
۱۳۲۲۔ حضرت انس ؓ بیان کرتے ہیں کہ رسول اللہﷺ نے فرمایا:جو شخص صدق دل سے شہادت کا طالب ہو تو اسے یہ مقام عطا کر دیا جاتا ہے ، اگرچہ یہ شہادت اسے نصیب نہ ہو۔ (مسلم)
توثیق الحدیث : اخرجہ مسلم (۱۹۰۸)
۱۳۲۳۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا:شہید قتل ہونے کی بس اتنی تکلیف محسوس کرتا ہے جتنی تم میں سے کوئی ایک چیونٹی کے کاٹنے سے تکلیف محسوس کرتا ہے۔ (ترمذی۔ حدیث حسن صحیح ہے)
توثیق الحدیث : حسن اخرجہ الترمذی (۱۶۶۸)والنسائی (/۲۶۶)و ابن ماجہ (۲۸۰۲)و احمد (/۲۹۷۲)۔ 
اس حدیث کی سند حسن ہے اور اسکے سب راوی ثقہ ہیں سوائے محمد بن عجلان کے وہ صدوق ہے۔ 
۱۳۲۴۔ حضرت عبداللہ بن ابی اوفی ؓ سے روایت۔ ہے کہ رسول اللہﷺ اپنے بعض آیام میں جب آپ کا دشمن سے مقابلہ ہوا تھا آپ نے انتظار فرمایا: حتیٰ کہ سورج ڈھل گیا پھر آپ خطبہ ارشاد فرمانے کے لیے لوگوں میں کھڑے ہوئے تو فرمایا: لوگو! دشمن سے مقابلے کی آرزو مت کرو اور اللہ سے عافیت طلب کرو،لیکن جب ان دشمنوں سے مقابلہ ہو تو پھر صبر کرو، ثابت قدم رہو اور جان لو کہ جنت تلواروں کے سائے تلے ہے پھر آپ نے فرمایا: اے اللہ ! کتاب کے نازل کرنے والے !بادلوں کو چلانے والے ! لشکروں کو شکست دینے والے !ان کو شکست سے دوچار فرما اور ان کے مقابلے میں ہماری مدد فرما۔ 	 (متفق علیہ)
توثیق الحدیث کیلئے حدیث نمبر (۵۳)ملاحظہ فرمائیں۔ ان کے علاوہ چند ایک مزید :۔ 
۱۔ لڑائی کا آغاز سورج ڈھلنے کے بعد کرنا چاہیے۔ 
۲۔ امیر لشکر کو چاہیے کہ لڑ آئی سے پہلے اپنی فوج کو وعظ و نصیحت کرے۔ 
۳۔ دشمن سے مقابلے کی تمنا اور آرزو نہیں کرنی چاہیے۔ 
۴۔ اللہ تعالیٰ سے عافیت طلب کرتے رہنا چاہیے۔ 
۵۔ جب دشمن سے مقابلہ ہو جائے تو پھر ثابت قدمی کا مظاہرہ کرنا چاہیے۔ 
۶۔ جہاد کی فضیلت کہ جنت تلواروں کی چھاؤں میں ہے۔ 
۷۔ اللہ تعالیٰ نے قرآن مجید اتارا اور وہی بادلوں کو چلاتا ہے۔ 
۸۔ فوجوں کو وہی شکست دیتا ہے ، طاقت کا سر چشمہ وہی ہے اور اسی سے نصرت طلب کرنی چاہیے۔ 
۱۳۲۵۔ حضرت سہل بن سعدؓ بیان کرتے ہیں کہ رسول اللہﷺ نے فرمایا: دو دعائیں رد نہیں کی جاتی یا کم ہی رد کی جاتی ہیں، (ا)اذان کے وقت کی دعا اور (۲)لڑ آئی کے وقت کی دعا، جب کہ باہم گھمسان کی جنگ ہو رہی ہو۔ 	 (ابوداؤد۔ سند صحیح۔ ہے)
توثیق الحدیث :صحیح۔ اخرجہ ابوداؤد (۲۵۴۰)و ابن حبان (۱۷۲۰)والدارمی (/۲۷۲۱)و ابن خزیمۃ (۴۰۰)والطبرنی (۵۸۴۷)وابو نعیم فی ( (حلیۃ الأ ولیا ء)) (/۳۴۳۶)
۱۳۲۶۔ حضرت انس ؓ بیان کرتے ہیں کہ جب رسول اللہﷺ جہاد کرتے تو یہ دعا پڑھتے تھے : ’’اے اللہ !تو میرا دست و بازو اور مدد گار ہے۔ تیری توفیق سے میں دفاع کرتا ہوں اور تیری ہی توفیق سے میں (دشمن پر)حملہ کرتا اور قتال کرتا ہوں‘‘ ۔ (ابوداؤد،ترمذی۔ حدیث حسن ہے)
توثیق الحدیث :صحیح اخرجہ ابوداؤد (۲۶۳۲)و الترمذی (۳۵۸۴)و احمد (/۱۸۴۳)وغیر ھم 
۱۳۲۷۔ حضرت ابو موسیٰ ؓ سے روایت ہے کہ نبیﷺ جب کسی قوم سے خوف و خطرہ محسوس فرماتے تو یہ دعا پڑھتے تھے :اے اللہ ! ہم تجھے ہی ان کے مد مقابل کرتے ہیں اور تجھ ہی سے ان کی شرارتوں سے پناہ طلب مانگتے ہیں۔ (ابو داؤد۔ سند صحیح ہے)
توثیق الحدیث :صحیح۔ اخرجہ ابوداؤد (۱۵۳۷)و احمد (/۴۱۴۴۔ ۴۱۵)وغیر ھم باسناد صحیح۔ 
۱۳۲۸۔ حضرت ابن عمر ؓ سے روایت ہے کہ رسول اللہﷺ نے فرمایا: گھوڑوں کی پیشانیوں میں روز قیامت تک کے لیے خیرو بھلائی رکھ دی گئی ہے۔ (متفق علیہ)
توثیق الحدیث :اخرجہ البخاری (/۵۴۶۔ فتح)و مسلم (۱۸۷۱)
۱۳۲۹۔ حضرت عروہ بارقی ؓ سے روایت ہے کہ نبیﷺ نے فرمایا: ’’گھوڑوں کی پیشانیوں میں روز قیامت تک کے لئے خیر و بھلائی رکھ دی گئی ہے۔ اجر و ثواب اور غنیمت‘‘ ۔ (متفق علیہ)
توثیق الحدیث :اخرجہ البخاری (/۵۶۶۔ فتح)و مسلم (۱۸۷۳)
۱۳۳۰۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جس شخص نے اللہ تعالیٰ پر ایمان رکھتے ہوئے اور اس کے وعدے کی تصدیق کرتے ہوئے اللہ تعالیٰ کی راہ میں (جہاد کے لیے)گھوڑا پالا تو یقیناً اس کا سیر ہو کر کھانا، اس کا سیراب ہونا، اس کی لید اور اس کا پیشاب قیامت والے دن (نیک اعمال کی صورت میں)اس کے ترازو میں ہو گئے۔ (بخاری)
توثیق الحدیث :اخرجہ البخاری (/۵۷۶۔ فتح)
۱۳۳۱۔ حضرت ابو مسعود بیان کرتے ہیں کہ ایک آدمی مہار ڈالی ہوئی ایک اونٹنی لے کر نبیﷺ کی خدمت حاضر ہواتو اس نے کہا یہ اونٹنی اللہ تعالیٰ کی راہ میں وقف ہے پس رسول اللہﷺ نے فرمایا: تیرے لیے روز قیامت اس اونٹنی کے بدلے میں سات سو اونٹنیاں ہوں گی اور وہ سب کی سب مہار ڈالی ہوئی ہوں گی۔ (مسلم)
توثیق الحدیث :اخرجہ مسلم (۱۸۹۲)۔ 
۱۳۳۲۔ حضرت ابو حماد، جبکہ بعض نے کہا ابو اسعاد،یا ابو اسد،یا ابو عامر،یا ابو عمرو،ابوالاسود،یا ابو عبس،عقبہ بن عامر جہنی ؓ بیان کرتے ہیں۔ کہ میں نے رسول اللہﷺ کو منبر پر فرماتے ہوئے سنا :تم ان کے مقابلے میں اپنی مقدور بھر قوت تیار کرو۔ سنو !قوت سے مراد تیر اندازی ہے، سن لو!قوت سے مراد تیر اندازی ہے، پھر سن لو!قوت سے مراد تیر اندازی ہے۔ (مسلم)
توثیق الحدیث :اخرجہ مسلم (۱۹۱۷)
۱۳۳۳۔ حضرت عقبہ بن عامر جہنی ؓ ہی بیان کرتے ہیں کہ میں نے رسول اللہﷺ کو فرماتے ہوئے سنا: ’’تم پر بہت سی زمینوں کے فتح کے دروازے کھول دیے جائیں گے اور اللہ تعالیٰ تمہیں کافی ہو جائے گا۔ پس تم میں سے کوئی شخص اپنے تیروں کی مشق کے بارے میں کوتاہی اور غفلت نہ برتے۔ ‘‘ (مسلم) 
توثیق الحدیث : اخرجہ مسلم (۱۹۱۸)
۱۳۳۴۔ حضرت عقبہ ؓ ہی بیان کرتے ہیں کہ رسول اللہﷺ نے فرمایا: جس شخص نے تیر اندازی سیکھی پھر اسے چھوڑ دیا تو وہ ہم میں سے نہیں۔ یا فرمایا:اس نے یقیناً نافرمانی کی۔ (مسلم)
توثیق الحدیث :اخرجہ مسلم (۱۹۱۹)
۱۳۳۵۔ حضرت عقبہ ؓ ہی بیان کرتے ہیں کہ میں نے رسول اللہﷺ کو فرماتے ہوئے سنا : یقیناً اللہ تعالیٰ ایک تیر کی وجہ سے تین آدمیوں کو جنت میں داخل فرمائے گا (۱)اس کے بنانے والے کو جو اس کے بنانے میں خیرو بھلائی کی امید رکھے (۲)تیر انداز کو (۳)اور ترکش سے تیر نکال کر دینے والے کو۔ تم تیر اندازی اور سواری (کا فن)سیکھو اور یہ کہ تم تیر اندازی سیکھو،یہ مجھے تمہارے سواری (کا فن) سیکھنے سے زیادہ محبوب ہے۔ اور جس نے بے رغبتی کی وجہ سے تیر اندازی کو سکھائے جانے کے بعد ترک کر دیا تو اس نے ایک نعمت کو چھوڑ دیا۔ یا فرمایا:اس نے اس نعمت کی ناشکری کی۔ (ابوداؤد)
توثیق الحدیث :ضعیف۔ اخرجہ ابوداؤد (۲۵۱۳)و الترمذی (۱۶۳۷)والنسائی (/۲۸۶)و ابن ماجہ (۲۸۱۱)وغیرھم با سنادضعیف۔ 
اس حدیث کی سند میں دو علتیں ہیں ،ایک یہ کہ اس میں اضطراب ہے ، ابو سلام کے استاد کے اختلاف کی وجہ سے جیسا کہ حافظ عرافی نے ’’نخریج الا حیاء‘‘ میں بھی اس چیز پر متنبہ کیا ہے۔ دوسری وجہ یہ ہے کہ اس کی سند میں دو راوی خالد بن زید اور عبد اللہ بن ازرق مجہول ہیں ،ان کا شمار مجہول راویوں میں ہوتا ہے۔ 
۱۳۳۶۔ حضرت سلمہ بن اکوعؓ بیان کرتے ہیں کہ نبیﷺ کچھ لوگوں کے پاس سے گزرے جو بطور مقابلہ تیر اندازی کر رہے تھے ،تو آپ نے فرمایا: بنو اسماعیل! تیر اندازی کرو ،اس لیے کہ تمہارے ابا بھی تیر انداز تھے۔ (بخاری)
توثیق الحدیث :اخرجہ البخاری (/۹۱۶۔ فتح)۔ 
۱۳۳۷۔ حضرت عمرو بن عبسہؓ بیان کرتے ہیں کہ میں نے رسول اللہﷺ کو فرماتے ہوئے سنا :جس شخص نے اللہ تعالیٰ کی راہ میں ایک تیر چلایا تو وہ ایک تیر اس کے ایک غلام آزاد کرنے کے برابر ثواب رکھتا ہے۔ (ابوداؤد۔ ترمذی۔ حدیث حسن صحیح ہے)
توثیق الحدیث :صحیح اخرجہ ابوداؤد (۳۹۶۵)و الترمذی (۱۶۳۸)والنسائی (/۲۷۶)با سناد صحیح 
۱۳۳۸۔ حضرت یحییٰ خریم بن فاتک ؓ بیان کرتے ہیں کہ رسول اللہﷺ نے فرمایا: جو شخص اللہ کی راہ میں کچھ خرچ کرتا ہے تو اس کیلئے سات سو گنا اجرو ثواب لکھا جاتا ہے۔ (ترمذی، حدیث حسن ہے)
توثیق الحدیث :صحیح اخرجہ الترمذی (۱۶۲۵)و احمد (/۳۴۵۴)۔ 
۱۳۳۹۔ حضرت ابو سعید ؓ بیان کرتے ہیں کہ رسول اللہﷺ نے فرمایا: جو شخص اللہ تعالیٰ کے راستے (جہاد) میں ایک روزہ رکھتا ہے تو اللہ تعالیٰ اس دن (کے روزے)کی وجہ سے اس شخص کے چہرے کو جہنم سے ستر سال کی مسافت کے برابر دور کر دیتا ہے۔ (متفق علیہ)
توثیق الحدیث کے لئے حدیث نمبر (۱۲۱۸)ملاحظہ فرمائیں۔ 
۱۳۴۰۔ حضرت ابو امامہؓ سے روایت ہے کہ نبیﷺ نے فرمایا: جو شخص اللہ تعالیٰ کی راہ (جہاد)میں ایک دن کا روزہ رکھتا ہے تو اللہ تعالیٰ اس شخص کے اور جہنم کے درمیان ایک خندق ڈال دیتا ہے جس کی مسافت آسمانو زمین کے درمیانی فاصلے کے برا بر ہے۔ 	 (ترمذی۔ حدیث حسن صحیح)
توثیق الحدیث :حسن لغیرہ۔ اخرجہ الترمذی (۱۶۲۴)
اس حدیث کی سند حسن ہے کیونکہ ولید بن جمیل کی حدیث حسن ہونے کے زیادہ لائق ہے اور اسکے دو شاہد بھی ہیں۔ ایک طبرانی صغیر (/۱۶۰۱۔ ۱۶۱)میں ، جس کی سند میں مشہر بن جو شعب ضعیف راوی ہے اور دوسرا شاہد طبرانی اوسط (۱۶۰۵)میں جس کی سند عیسیٰ بن سلیمان کی وجہ سے ضعیف ہے۔ اور بالجملہ یہ حدیث اپنے شواہد کی بنا پر حسن ہے۔ (واللہ اعلم)
۱۳۴۱۔ حضرت ابوہریرہ ؓ بیان کرتے ہیں کہ رسول اللہﷺ نے فرمایا جو شخص اس حال میں فوت ہوا کہ اس نے جہاد کیا،نہ جہاد کے بارے میں اپنے دل میں خیال پیدا کیا تو اس کی موت نفاق کی خصلت پر ہو گی۔ (مسلم)
توثیق الحدیث :اخرجہ مسلم (۱۹۱۰)
۱۳۴۲۔ حضرت جابر ؓ بیان کرتے ہیں کہ ہم ایک غزوے میں نبیﷺ کے ساتھ تھے کہ۔ آ پ نے فرمایا: بے شک مدینے میں کچھ ایسے لوگ بھی ہیں کہ تم نے جو بھی مسافت طے کی اور جس وادی سے بھی گزرے تو وہ (اجر و ثواب کے لحاظ سے)تمہارے ساتھ تھے ،انہیں مرض نے روک لیا۔ 
ایک اور روایت میں ہے : عذر نے انہیں روک دیا ہے 
 اور ایک روایت میں ہے :وہ اجر میں تمہارے ساتھ شریک رہے (بخاری نے اسے حضرت انسؓ سے اور مسلم نے اسے حضرت جابرؓ سے روایت کیا ہے اور الفاظ مسلم کے ہیں)
توثیق الحدیث کے لیے حدیث نمبر (۴)ملاحظہ فرمائیں۔ 
۱۳۴۳۔ حضرت ابو موسیٰؓ سے روایت ہے کہ ایک دیہاتی نبیﷺ کی خدمت میں حاضر ہو اتو اس نے عرض کیا یا رسول اللہ ! ایک آدمی مال غنیمت کے لیے لڑ تا ہے، ایک آدمی اس لیے قتال کرتا ہے کہ اس کی شہرت ہو، اور ایک آدمی اس لیے قتال کرتا ہے کہ اس کا مقامو مرتبہ پہچانا جائے۔ 
ایک اور روایت میں ہے ایک شجاعت و بہادری دکھانے کے لئے لڑ نا اور ایک حمیتو عصبیت کی خاطر لڑ تا ہے۔ 
اور ایک روایت میں ہے :کوئی شخص غصے کی وجہ سے قتال کرتا ہے ، 	پس ان میں سے کون اللہ کی راہ میں لڑ نے والا ہے ؟پس رسول اللہﷺ نے فرمایا: جو شخص اس لیے لڑے تاکہ اللہ کا کلمہ بلند ہو تو وہ شخص اللہ کی راہ میں لڑ نے والا ہے۔ (متفق علیہ)
توثیق الحدیث کے لیے حدیث نمبر (۸)ملاحظہ فرمائیں۔ 
۱۳۴۴۔ حضرت عبداللہ بن عمر و بن عاص ؓ بیان کرتے ہیں کہ رسول اللہﷺ نے فرمایا: جو کوئی بڑ آیا چھوٹا لشکر جہاد کرے اور وہ مال غنیمت اور سلامتی کے ساتھ واپس۔ آ جائے تو اس لشکر والوں نے اپنا دو تہائی اجر دنیا ہی میں حاصل کر لیا اور جو کوئی بڑا یا چھوٹا لشکر جہاد کرے اور غنیمت حاصل نہ کر سکے (بلکہ) وہ شہید یا زخمی ہو جائے تو اس لشکر والوں کا مکمل اجر ہے۔ 	 (مسلم)
توثیق الحدیث :اخرجہ مسلم (۱۹۰۶) (۱۵۴)
۱۳۴۵۔ حضرت ابو امامہ ؓ سے روایت ہے کہ ایک آدمی نے عرض کیا : یا رسول اللہ ! مجھے سیاحت (ترکِ دنیا۔ ، رہبانیت)کی اجازت مرحمت فرمائیں۔ پس نبیﷺ نے فرمایا: بے شک میری امت کی سیاحت اللہ عزوجل کی راہ میں جہاد کرنا ہے۔ (ابوداؤد۔ سند صحیح ہے)
توثیق الحدیث :صحیح لغیرہ۔ اخرجہ ابوداؤد (۲۴۸۶)والطبرانی فی ’’الکبیر‘‘ (۷۷۶۰)والحاکم (/۸۳۲)۔ 
۱۳۴۶۔ حضرت عبداللہ بن عمرو بن عاص ؓ سے روایت ہے کہ نبیﷺ نے فرمایا: جہاد سے لوٹنا جہاد کرنے کی مانند ہے۔ (ابوداؤد۔ سند جید ہے)
توثیق الحدیث :صحیح۔ اخرجہ ابوداؤد (۲۴۸۷)و احمد (/۱۷۴۲)وغیرھماو ھو الصحیح۔ 
۱۳۴۷۔ حضرت سائب بن یزید ؓ بیان کرتے ہیں کہ جب نبیﷺ غزوۂ تبوک سے واپس تشریف لائے تو لو گ آپ سے ملاقات کرنے کیلئے نکلے۔ پس میں نے بھی بچوں کے ساتھ ’’ثنیۃ الوداع‘‘ کے مقام پر آپ سے ملاقات کی۔ ابو داؤد نے اسے صحیح سند کے ساتھ ان الفاظ سے روایت کیا ہے اور بخاری نے اسے اس طرح روایت کیا ہے کہ حضرت سائب ؓ بیان کرتے ہیں ہم بچوں کے ساتھ رسول اللہﷺ کے استقبالو ملاقات کیلئے ’’ثنیۃ الوداع‘‘ تک گئے۔ 
توثیق الحدیث :اخرجہ ابوداؤد (۲۷۷۹)والروایۃ الثانیۃعند البخاری (/۱۹۱۶۔ فتح)۔ 
۱۳۴۸۔ حضرت ابوامامہ ؓ سے روایت ہے کہ نبیﷺ نے فرمایا: جس شخص نے نہ جہاد کیا، نہ کسی غازی کو سامان جہاد دے کر تیار کیا اور نہ کسی مجاہد کے گھر میں اچھی طرح خیرو بھلائی کے ساتھ جانشینی کی تو پھر اللہ تعالیٰ قیامت سے پہلے اسے کسی بڑ ی ہلاک کن مصیبت سے دو چار کرے گا۔ 		 (ابو داؤد۔ اسناد صحیح ہیں)
توثیق الحدیث :حسن۔ اخرجہ ابو داؤد (۲۵۰۳)و ابن ماجہ (۲۷۶۲)والدارمی (/۲۰۹۲)
۱۳۴۹۔ حضرت انس ؓ سے روایت ہے کہ نبیﷺ نے فرمایا : مشرکین کے ساتھ اپنے مالوں ،اپنی جانوں اور اپنی زبانوں کے ساتھ جہاد کرو۔ (ابو داؤد۔ سند صحیح ہے)
توثیق الحدیث :صحیح۔ اخرجہ ابو داؤد (۲۵۰۴)والنسائی (/۷۶)و احمد (/۱۲۴۳، ۱۵۳)وغیر ھم با سناد صحیح۔ 
۱۳۵۰۔ حضرت ابو عمرو، بعض کے نزدیک ابو حکیم نعمان بن مقرن ؓ بیان کرتے ہیں کہ میں رسول اللہﷺ کے ساتھ (غزوات میں شریک)رہا،جب آپ دن کے ابتدائی حصے میں لڑ آئی کا آغاز نہ کرتے تو پھر آپ سورج ڈھلنے تک لڑ آئی کو مؤخر کر دیتے حتیٰ کہ سورج ڈھل جاتا ،ہو آئیں چلنے لگتیں اور مدد نازل ہونے لگتی۔ (ابو داؤد ،ترمذی۔ حدیث حسن صحیح ہے)
توثیق الحدیث :صحیح۔ اخرجہ داود (۲۶۵۵)و الترمذی (۱۶۱۳)باسناد صحیح۔ 
۱۳۵۱۔ حضرت ابو ہریرہؓ بیان کرتے ہیں کہ رسولﷺ نے تم دشمن سے مقابلہ کی تمنا نہ کرو،بلکہ اللہ تعالیٰ سے عافیت طلب کرو ،لیکن جب تم ان سے مقابلہ کرو تو پھر صبر کرو (ثابت قدم رہو)۔ (متفق علیہ)
توثیق الحدیث :اخرجہ البخاری (/۱۵۶۶۔ فتح)و مسلم (۱۷۴۱)
توثیق الحدیث کے لیے حدیث نمبر (۵۳)ملاحظہ فرمائیں۔ 
۱۳۵۲۔ حضرت ابو ہریرہ ؓ اور حضرت جابر ؓ سے روایت ہے کہ نبیﷺ نے فرمایا: ’’لڑ آئی ایک ’’خدعہ‘‘ (دھوکا، فریب اور چال وغیرہ)ہے۔ ‘‘ (متفق علیہ) 
توثیق الحدیث :اخرجہ البخاری (۶۔۱۵۸۔ فتح)،و مسلم (۱۷۳۹)
۲۳۵۔ باب: آخر وی اجر کے لحاظ سے شہدا کی اس جماعت کا بیان جنہیں غسل دیا  جائے گا اور ان کی نماز جنازہ بھی پڑھی جائے گی، ان شہدا کے برعکس جو کافروں کے ساتھ لڑ آئی میں شہید ہوئے 
۱۳۵۳۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: شہید پانچ قسم کے ہیں : طاعون سے مرنے والا، پیٹ کی تکلیف سے مرنے والا، ڈوب کر مرنے والا، دب کر مرنے والا اور اللہ کی راہ میں شہید ہونے والا۔ (متفق علیہ)
توثیق الحدیث :اخرجہ البخاری (/۴۲۶۔ فتح)و مسلم (۱۹۱۴)۔ 
۱۳۵۴۔ حضرت ابو ہریرہ ؓ ہی بیان کرتے ہیں کہ رسول اللہﷺ نے فرمایا: تم اپنے میں سے کن لوگوں کو شہید شمار کرتے ہو؟انھوں نے عرض کیا: یا رسول اللہ ! جو شخص اللہ تعالیٰ کی راہ میں قتل کر دیا جائے وہ شہید ہے۔ آپ نے فرمایا: اس طرح تو میری امت کے شہدا ء بہت کم ہوں گے۔ صحابہ نے عرض کیا : یا رسول اللہ ! پھر کون شہید ہیں ؟ آپ نے فرمایا: جو شخص اللہ کی راہ میں قتل کر دیا جائے وہ شہید ہے جو شخص اللہ کی راہ میں فوت ہو جائے وہ شہید، جو شخص طاعون کی وجہ سے فوت ہو جائے وہ شہید ہے۔ جو شخص پیٹ کی تکلیف سے فوت ہو جائے وہ شہید ہے اور جو شخص ڈوب کر مر جائے وہ شہید ہے۔ (مسلم)
توثیق الحدیث : اخرجہ مسلم (۱۹۱۵)
۱۳۵۵۔ حضرت عبدا للہ بن عمرو بن عاص ؓ بیان کرتے ہیں کہ رسول اللہﷺ نے فرمایا: جو شخص اپنے مال کی حفاظت کرتے ہوئے قتل کر دیا جائے تو وہ شہید ہے۔ (متفق علیہ)
توثیق الحدیث : اخرجہ البخاری (/۱۲۳۵۔ فتح)و مسلم (۱۴۱)
۱۳۵۶۔ حضرت ابواعور سعید بن زید بن عمرو بن نفیل ؓ جو ان دس صحابہ میں سے ایک ہیں جنہیں جنتی ہونے کی گواہی دی گئی ہے ، وہ بیان کرتے ہیں کہ میں نے رسول اللہﷺ کو فرماتے ہوئے سنا :جو شخص اپنے مال کی حفاظت کرتے ہوئے قتل کر دیا جائے تو وہ شہید ہے جو شخص اپنے خون کی حفاظت کرتے ہوئے قتل کر دیا جائے تو وہ شہید ہے جو شخص اپنے دین کی حفاظت کرتے ہوئے قتل کر دیا جائے تو وہ شہید ہے اور جو اپنے گھر والوں کی حفاظت کرتے ہوئے قتل کر دیا جائے تو وہ شہید ہے۔ (ابو داؤد، ترمذی۔ حدیث حسن صحیح ہے۔ )
توثیق الحدیث : صحیح۔ اخرجہ ابو داؤد (۴۷۷۲)و الترمذی (۱۴۲۱)والنسائی (۷ /۱۱۵۔ ۱۱۶)و ابن ماجہ (۲۵۸۰)وغیر ھم با سنا صحیح۔ 
۱۳۵۷۔ حضرت ابو ہریرہ ؓ بیان کرتے ہیں کہ ایک آدمی رسول اللہﷺ کی خدمت میں حاضر ہوا تو اس نے عرض کیایا رسول اللہ!مجھے بتائیں کہ اگر کوئی آدمی (زبردستی)میرا مال لینے کی نیت سے آئے تومیں کیا کروں ؟آپ نے فرمایا: اپنا اسے اپنا مال مت دو۔ اس نے عرض کیا: اگر وہ مجھ سے لڑے تو (پھر میں کیا کروں)؟آپ نے فرمایا: تم اس بھی اس سے لڑ و۔ اس آدمی نے پھر عرض کیا:اگر وہ مجھے قتل کر دے تو ؟آپ نے فرمایا:پھر تم شہید ہو۔ اس نے پھر عرض کیا :اگر میں اس کو قتل کر دوں ؟ آپ نے فرمایا:و ہ جہنم میں جائے گا۔ (مسلم)
توثیق الحدیث : اخرجہ مسلم (۱۴۰)۔ 
۲۳۶۔ باب: غلاموں کو آزاد کرنے کی فضیلت 
اللہ تعالیٰ نے فرمایا: ’’پس وہ دشوار گزار گھاٹی میں داخل نہیں ہوا تجھے کیا معلوم گھاٹی کیا ہے ؟گردن کا آزاد کرنا ہے‘‘ ۔ (البلد:۱۱۔ ۱۳)
۱۳۵۸۔ حضرت ابوہریرہ ؓ بیان کرتے ہیں کہ رسول اللہﷺ نے مجھے فرمایا: جس شخص نے کسی ایک مسلمان گردن (غلام، لونڈی)کو آزاد کیا تو اللہ تعالیٰ اس آزاد ہونے والے کے ہر عضو کے بدلے آزاد، کرنے والے کے ہر عضو کو جہنم سے آزاد فرما دے گا حتیٰ کہ اس کی شرم گاہ کے بدلے میں اس کی شرم گاہ کو۔ (متفق علیہ)
۱۳۵۹۔ حضرت ابوذر ؓ بیان کرتے ہیں کہ میں نے عرض کیا: یا رسول اللہ !کون سے اعمال افضل ہیں ؟ آپ نے فرمایا: اللہ تعالیٰ پر ایمان لانا اور اللہ تعالیٰ کی راہ میں جہاد کرنا۔ میں نے عرض کیا :کون سی گردن یعنی غلام (آزاد کرنا)افضل ہے ؟ آپ نے فرمایا:وہ غلام جو اپنے مالکوں کے نزدیک زیادہ نفیس اور زیادہ۔ قیمتی ہو۔ (متفق علیہ)
توثیق الحدیث کے لیے حدیث نمبر (۱۱۷) ملاحظہ فرمائیں۔ 
۲۳۷۔ باب: غلام کے ساتھ حسن سلوک کرنے کی فضیلت 
اللہ تعالیٰ نے فرمایا: ’’اللہ تعالیٰ کی عبادت کرو اس کے ساتھ کسی چیز کو شریک مت ٹھہراؤ اور والدین کے ساتھ، رشتہ داروں کے ساتھ، یتیموں، مسکینوں، رشتہ دار پڑوسی، اجنبی پڑوسی، پاس۔ بیٹھنے والے، سفر کے ساتھ اور انکے ساتھ جن کے تمہارے دائیں ہاتھ مالک ہوئے یعنی غلاموں کے ساتھ حسن سلوک کرو۔ (النسا:۳۶)
۱۳۶۰۔ حضرت معرور بن سوید۔ بیان کرتے ہیں کہ میں نے حضرت ابوذرؓ کو دیکھا کہ انھوں نے ایک جوڑا زیب تن کیا ہوا تھا اور ان کے غلام پر بھی اسی طرح کا جوڑا تھا۔ پس میں نے اس بارے میں ان سے سوال کیا تو انھوں نے بتایا کہ انھوں (میں)نے رسول اللہﷺ کے عہد مبارک میں ایک آدمی (غلام) کوبرا بھلا کہا اور اسے اس کی ماں کے بارے میں عار دلائی تو نبیﷺ نے فرمایا: تم ایسے آدمی ہو کہ تم میں (ابھی تک) جاہلیت (والی بات) ہے وہ (غلام، دین یا انسانیت کے لحاظ سے)تمہارے بھائی ہیں ، تمہارے خدمت گزار ہیں ، اللہ تعالیٰ نے انہیں تمہارے ماتحت کر دیا ہے۔ پس جس کا بھائی اس کے ماتحت ہو تو اسے اس میں کھلائے جو خود کھاتا ہے اور اسے اس میں سے پہنائے جو خود پہنتا ہے اور انکے ذمے ایسا کام نہ لگا ؤ جو انہیں مغلوب اور بے بس کر دے اور اگر تم ان کے ذمے کوئی ایسا کام لگا دو تو پھر انکی مدد کرو۔ 	 (متفق علیہ)
توثیق الحدیث : اخرجہ البخاری (/۸۴۱۔ فتح)و مسلم (۱۶۶۱)
۱۳۶۱۔ حضرت ابوہریرہ ؓ سے روایت ہے کہ نبیﷺ نے فرمایا: جب تم میں سے کسی کے پاس اس کا خادم کھانا لائے تو اگر اسے اپنے ساتھ نہ بٹھائے تو پھر اسے ایک لقمہ یا دو لقمے ضرور دے ، اس لیے کہ اس خادم نے اس کھانے کے پکانے کی تکلیف کو برداشت کیا ہے۔ (بخاری)
توثیق الحدیث : اخرجہ البخاری (/۱۸۱۵۔ فتح)یہ حدیث مسلم (۱۶۶۳)میں بھی موجود ہے۔ 
۲۳۸۔ باب:اس غلام کی فضیلت جو اللہ تعالیٰ کا حق ادا کرنے کے ساتھ ساتھ اپنے مالک کا بھی حق ادا کرے 
۱۳۶۲۔ حضرت ابن عمر ؓ سے روایت ہے کہ رسول اللہﷺ نے فرمایا: بے شک غلام جب اپنے آقا کی خیر خواہی کرے اور اللہ کی عبادت اچھے طریقے سے کرے تو اس کے لیے دوہرا ثواب ہے۔ (متفق علیہ)
توثیق الحدیث : اخرجہ البخاری (/۱۷۵۵، فتح)و مسلم (۱۶۶۴)
۱۳۶۳۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: مملوک غلام کے لیے جو ’’مصلح‘‘ ہو دوہرا اجر  ہے۔ اس ذات کی قسم جس کے ساتھ میں ابو ہریرہ کی جان ہے ! اگر اللہ تعالیٰ کی راہ میں جہاد ،حج اور اپنی والدہ کے ساتھ نیکی کرنے کا مسئلہ نہ ہوتا تو میں غلام ہونے کی حالت میں فوت ہونے کو پسند کرتا۔ (متفق علیہ)
توثیق الحدیث : اخرجہ البخاری (/۱۷۵۵۔ فتح)و مسلم (۱۶۶۵)۔ 
۱۳۶۴۔ حضرت ابو موسیٰ اشعری ؓ بیان کرتے ہیں کہ رسول اللہﷺ نے فرمایا: اس مملوک کے لیے۔ دوگنا اجر ہے جو اپنے رب کی عبادت اچھے طریقے سے کرتا ہے اور اپنے مالک کا حق بھی ادا کرتا ہے جو اس کے ذمے ہے اور اس کی خیر خواہی بھی کرتا ہے اور اطاعت بھی کرتا ہے۔ (بخاری)
توثیق الحدیث : اخرجہ البخاری (/۱۷۷۵۔ فتح)
۱۳۶۵۔ حضرت ابو موسیٰ اشعری ؓ ہی بیان کرتے ہیں کہ رسول اللہﷺ نے فرمایا: تین قسم کے لوگوں کے لیے دہرا اجر ہے (۱)ایک وہ آدمی جو اہل کتاب میں سے ہے وہ اپنے نبی پر ایمان لا یا اور پھر محمدﷺ پر ایمان لایا۔ (۲)وہ مملوک (غلام)جو اللہ تعالیٰ کا حق ادا کرے اور اپنے مالک کا بھی حق ادا کرے (۳)اور وہ آدمی جس کی ایک لونڈی ہو،وہ اسے ادب سکھائے اور خوب اچھی طرح اس کی تربیت کرے ، اسے علم سکھائے اور پھر خوب اچھی طرح زیور تعلیم سے آراستہ کرے پھر اسے آزاد کر دے اور اس کے ساتھ شادی کر لے تو اس کے لیے بھی دوہرا اجر ہے۔ (متفق علیہ)
توثیق الحدیث : اخرجہ البخاری (/۱۹۰۱۔ فتح)و مسلم (۱۵۴)
۲۳۹۔ باب: ہرج یعنی فتنے اور فساد کے دور میں عبادت کرنے کی فضیلت 
۱۳۶۶۔ حضرت معقل بن یسارؓ بیان کرتے ہیں کہ رسول اللہﷺ نے فرمایا: فتنہ و فساد کے دور میں عبادت کرنا میری طرف ہجرت کرنے (کے ثواب)کی طرح ہے۔ (مسلم)
توثیق الحدیث : اخرجہ مسلم (۲۹۴۸)۔ 
۲۴۰۔ باب: خریدو فروخت اور لین دین میں نرمی کرنے، ادائیگی اور تقاضا کرنے میں اچھا رویہ اختیار کرنے اور جھکتا ہوا ناپنے تولنے کی فضیلت اور کم ناپنے تولنے کی ممانعت اور مالدار کے تنگ دست کو مہلت دینے اور اسے قرض معاف کر دینے کی فضیلت
اللہ تعالیٰ نے فرمایا: ’’تم جو بھی بھلائی کرو گے یقیناً اللہ تعالیٰ اسے جاننے والا ہے‘‘ ۔ (البقرة:۲۱۵)
اور فرمایا: ’’اے میری قوم ! انصاف کے ناپ تول پورا کرو اور لوگوں کو ان کی چیزیں کم نہ دیا کرو‘‘ ۔ 	 (ھود :۸۵)
اور فرمایا: ’’ناپ تول میں کمی کرنے والوں کے لیے خرابی ہے ،جو لوگوں سے خود ناپ کر پورا لیتے ہیں مگر جب ناپ یا تول کر دوسروں کو دیتے ہیں تو کم دیتے ہیں۔ کیا ان کو یقین نہیں کہ وہ ایک بڑے دن میں اٹھائے جائیں گے ؟ جس دن تمام لوگ رب العالمین کے سامنے کھڑے ہوں گے‘‘ ۔ 	
 (المطففین :۱۔ ۶)
۱۳۶۷۔ حضرت ابو ہریرہ ؓ سے روایت ہے کہ ایک آدمی نبیﷺ کی خدمت میں آیا اور آپ سے تقاضا کرنے لگا۔ اور اس نے بڑا سخت رویہ اختیار کیا تو آپ کے صحابہ نے اس (شخص کو اس سختی کا مزہ چکھانے)کا ارادہ کیا تو رسول اللہﷺ نے فرمایا: اسے چھوڑ دو، اس لیے کہ صاحب حق کو کہنے کا حق ہے۔ پھر آپ نے فرمایا: اسے اس کے اونٹ کے ہم عمر ایک اونٹ دو۔ صحابہ ؓ نے عرض کیا: یا رسول اللہ !ہم اس کے اس اونٹ سے زیادہ عمر کا اونٹ پاتے ہیں۔ آپ نے فرمایا:اسے وہی دے دو ،اس لیے کہ تم میں سے بہتر وہ ہے جو تم میں ادائیگی میں سب سے اچھا ہے۔ (متفق علیہ)
توثیق الحدیث : اخرجہ البخاری (/۴۸۲۴۔ فتح)و مسلم (۱۶۰۱)۔ 
۱۳۶۸۔ حضرت جابرؓ سے روایت ہے کہ رسول اللہﷺ نے فرمایا: اللہ تعالیٰ اس آدمی پر رحم فرمائے جو بیچتے وقت خریدتے وقت اور تقاضا کرتے وقت نرمی کرتا ہے۔ (بخاری)
توثیق الحدیث : اخرجہ البخاری (/۳۰۶۴۔ فتح)۔ 
۱۳۶۹۔ حضرت ابو قتادہؓ بیان کرتے ہیں کہ میں نے رسول اللہﷺ کو فرماتے ہوئے سنا : جس شخص کو یہ پسند ہو کہ اللہ تعالیٰ اس کو روز قیامت کی ہولناکیوں سے نجات دے تو اسے چاہیے وہ تنگ دست کو مہلت دے یا اسے قرض معاف ہی کر دے۔ (مسلم)
توثیق الحدیث : اخرجہ مسلم (۱۵۶۳)۔ 
۱۳۷۰۔ حضرت ابو ہریرہ ؓ سے روایت ہے کہ رسول اللہﷺ نے فرمایا: ایک آدمی لوگوں کو قرض دیا کرتا تھا اور وہ اپنے ملازم سے کہا کرتا تھا کہ جب تم کسی تنگ دست کے پاس (وصولی کے لئے) جاؤ تو اسے معاف کر دینا ،شاید کہ اللہ ہمیں بھی معاف فرما دے پس جب دہ (فوت ہونے کے بعد) اللہ سے ملا تو اللہ تعالیٰ نے اسے معاف فرما دیا۔ 	 (متفق علیہ)
توثیق الحدیث : اخرجہ البخاری (/۳۰۸۴۔ ۳۰۹۔ فتح)و مسلم (۱۵۶۲)۔ 
۱۳۷۱۔ حضرت ابو مسعود بدری ؓ بیان کرتے ہیں کہ رسول اللہﷺ نے فرمایا: تم سے پہلے لوگوں میں سے ایک آدمی کا حساب کیا گیا تو اس کے پاس اس کے علاوہ کوئی نیکی نہیں تھی کہ وہ لوگوں سے لین دین کا معاملہ کر تا تھا، وہ مالدار شخص تھا اور اپنے غلاموں سے کہتا تھا کہ تنگ دست سے درگزر کیا کرو۔ (پس جب وہ فوت ہو گیا)تو اللہ تعالیٰ نے (فرشتوں سے) فرمایا ہم درگزر کرنے کے اس سے زیادہ حقدار ہیں ،پس تم بھی اس سے درگزر کرو۔ 	 (مسلم)
توثیق الحدیث : اخرجہ مسلم (۱۵۶۱)
۱۳۷۲۔ حضرت حذیفہ ؓ سے روایت ہے (کہ رسول اللہﷺ نے فرمایا):اللہ تعالیٰ کے بندوں میں سے ایک بندہ جسے اللہ نے مال عطا کیا تھا، اللہ کے سامنے پیش کیا گیا تو اللہ نے اس پوچھا: تم نے دنیا میں کیا عمل کیا؟ حضرت حذیفہ ؓ نے (اپنی طرف سے قرآن کی)یہ آیت تلاوت فرمائی: ’’اور وہ اللہ تعالیٰ سے کوئی بات نہیں چھپا سکیں گے‘‘ ۔ وہ بندہ عرض کرے گا: ’’اے میرے پروردگار ! تو نے مجھے مال عطا کیا تھا،میں لوگوں سے خریدو فروخت کیا کرتا تھا اور درگزر کرنا میری عادت تھی ،پس میں مالدار اور خوش حال شخص پر آسانی کرتا اور تنگ دست کو مہلت دیتا تھا‘‘ ۔ پس اللہ نے فرمایا: ’’میں درگزر کا تو تجھ سے زیادہ حق دار ہوں ، (فرشتو!)میرے بندے سے درگزر کرو‘‘ حضرت عقبہ بن عامر اور ابو مسعود انصاری ؓ بیان کرتے ہیں کہ ہم نے اسے رسول اللہﷺ کی زبان مبارک سے اسی طرح سنا ہے۔ (مسلم)
توثیق الحدیث : اخرجہ مسلم (۱۵۶۰) (۲۹)
۱۳۷۳۔ حضرت ابوہریرہ ؓ بیان کرتے ہیں کہ رسول اللہﷺ نے فرمایا: جس شخص نے تنگ دست کو مہلت دی یا اس کو قرض معاف کر دیا تو اللہ ایسے شخص کو قیامت والے دن اپنے عرش کے سائے تلے جگہ نصیب فرمائے گا،جس روز اس کے سائے کے سوا کوئی سایہ نہیں ہو گا۔ (ترمذی حدیث حسن صحیح ہے)
توثیق الحدیث ۔ : صحیح۔ اخرجہ الترمذی (۱۳۰۶)وھوصحیح۔ 
۱۳۷۴۔ حضرت جابر ؓ سے روایت ہے کہ نبیﷺ نے ان سے ایک اونٹ خریدا تو آپ نے اس کی قیمت جھکتی ہوئی تول کر دی۔ (متفق علیہ)
توثیق الحدیث : اخرجہ البخاری (/۳۲۰۴۔ فتح)و مسلم (/۱۲۲۳۳)رقم حدیث ، الباب (۱۱۵)۔ 
۱۳۷۵۔ حضرت ابوصفوان سوید بن قیسؒ بیان کرتے ہیں کہ اور مخرمہ عبدی حجر حُج سے کپڑا (فروخت کے لیے)لے کر آئے تو نبیﷺ ہمارے پاس تشریف لائے اور ہم سے ایک شلوار کا بھاؤ کیا۔ میرے پاس ایک وزن کرنے والا تھا جو معاوضے پر وزن کرتا تھا، پس نبیﷺ نے وزن کرنے والے سے فرمایا:وزن کر اور جھکتا ہوا وزن کر۔ (ابوداؤد، ترمذی۔ حدیث حسن صحیح ہے)
توثیق الحدیث : صحیح۔ اخرجہ ابوداؤد (۳۳۳۶)و الترمذی (۱۳۰۵)والنسائی (/۲۸۴۷)و ابن ماجہ (۲۲۲۰)وھو صحیح۔ 

علم کا بیان

۲۴۱۔ باب :علم کی فضیلت 
اللہ تعالیٰ نے فرمایا: ’’کہہ دیجیے (اے پیغمبر !)کہو اے میرے رب !میرے علم میں اضافہ فرما‘‘ ۔ 	 (طہ:۱۱۴)
نیز فرمایا: ’’کیا جاننے والے اور نہ جاننے والے برابر ہو سکتے ہیں ؟‘‘ 		 (الزمر:۹)
اور فرمایا: ’’اللہ تعالیٰ تم میں سے اہل ایمان کو اور ان لوگوں کو جن کو علم سے نوازا گیا ،درجات میں بلند فرماتا ہے‘‘ ۔ (المجادلۃ:۱۱)
اور فرمایا: ’’اللہ تعالیٰ سے اس کے بندوں میں سے صرف علما ہی ڈرتے ہیں‘‘ ۔ (فاطر:۲۸)
۱۳۷۶۔ حضرت معاویہ ؓ بیان کرتے ہیں کہ رسول اللہﷺ نے فرمایا: اللہ تعالیٰ جس شخص کے ساتھ بھلائی کا ارادہ فرماتا ہے تو اسے دین کی سمجھ عطا فرما دیتا ہے۔ (متفق علیہ)
توثیق الحدیث : اخرجہ البخاری (/۱۶۴۱۔ فتح)و مسلم (۱۰۳۷) (۱۰۰)۔ 
۱۳۷۷۔ حضرت ابن مسعود ؓد بیان کرتے ہیں کہ رسول اللہﷺ نے فرمایا: صرف دو آدمی قابل رشک ہیں :ایک وہ جسے اللہ نے مال عطا فرمایا اور اسے راہ حق میں خرچ کرنے کی توفیق بھی عطا فرمائی اور دوسرا وہ آدمی جسے اللہ نے حکمت عطا فرمائی ، پس وہ اس کے ساتھ فیصلے کرتا ہے اور اسے دوسروں کو بھی سکھاتا ہے۔ 	 (متفق علیہ)
توثیق الحدیث کے لئے حدیث (۵۴۴)ملاحظہ فرمائیں۔ 
۱۳۷۸۔ حضرت ابو موسیٰؓ بیان کرتے ہیں کہ نبیﷺ نے فرمایا: اللہ نے مجھے جس ہدایت اور علم کے ساتھ مبعوث فرمایا ہے ،اس کی مثال بارش کی مانند ہے جو کسی زمین پر برسی۔ پس اس میں ایک اچھا قطعہ تھا، اس نے اپنے اندر پانی کو جذب کیا اور گھاس اور دیگر جڑ ی بوٹیاں اگائیں اور اس میں ایک ٹکڑا خشک بنجر تھا ،اس نے اس پانی (کو جذب نہیں کیا بلکہ اس)کو روک لیا ، پس اللہ نے اس کے ذریعے لوگوں کو فائدہ پہنچایا ،انھوں نے خود بھی اس میں سے پیا،جانوروں کو پلایا اور کھیتی کو سیراب کیا۔ اور وہ بارش ایک ایسے ٹکڑے پر بھی برسی جو بالکل چٹیل و ہموار تھا ،اس نے پانی روکا نہ گھاس وغیرہ اگائی۔ پس یہی مثال اس شخص کی ہے جس نے اللہ کے دین میں سمجھ بوجھ حاصل کی اور اسے اس چیز نے نفع پہنچایا جس کے ساتھ اللہ نے مجھے مبعوث فرمایا،پس اس نے خود بھی علم حاصل کیا اور دوسروں کو بھی سکھایا اور اس شخص کی مثال جس نے اس کی طرف آنکھ اٹھا کر بھی نہ دیکھا اور اللہ کی اس ہد آیت کو بھی قبول نہ کیا جس کے ساتھ مجھے (رسول بنا کر)بھیجا گیا۔ (متفق علیہ)
توثیق الحدیث کے لئے حدیث نمبر (۱۶۲)ملاحظہ فرمائیں۔ 
۱۳۷۹۔ حضرت سہل بن سعد ؓ سے روایت ہے نبیﷺ نے حضرت علی ؓ سے فرمایا:اللہ کی قسم ! اگر اللہ تیری وجہ سے کسی ایک آدمی کو بھی ہدایت سے سرفراز فرما دے تو وہ تیرے لیے سرخ اونٹوں سے بہتر ہے۔ 	 (متفق علیہ)
توثیق الحدیث کے لیے (۱۷۵)ملاحظہ فرمائیں۔ 
۱۳۸۰۔ حضرت عبد اللہ بن عمرو بن عاص ؓ سے روایت ہے کہ نبیﷺ نے فرمایا: میری طرف سے (جو سنو اسے اگے)پہنچا دو اگرچہ ایک آیت ہی ہو اور بنی اسرائیل سے بیان کرو، اس میں کوئی حرج نہیں اور جو شخص عمدا مجھ پر جھوٹ بولے تو وہ اپنا ٹھکانا جہنم میں بنا لے۔ (بخاری)
توثیق الحدیث : اخرجہ البخاری (/۴۹۶۶۔ فتح)۔ 
۱۳۸۱۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جو شخص علم کی تلاش میں کسی راستے پر چلے تو اللہ تعالیٰ اس وجہ سے اس شخص کے لیے جنت کا راستہ آسان فرما دیتا ہے۔ (مسلم)
توثیق الحدیث کے لیے حدیث نمبر (۲۴۵)ملاحظہ فرمائیں۔ 
۱۳۸۲۔ حضرت ابوہریرہ ؓ ہی سے روایت ہے کہ رسول اللہﷺ نے فرمایا: جس شخص نے ہدایت کی طرف دعوت دی تو اس کو بھی اتنا ہی اجر ملے گا جتنا اس ہدایت کی اتباع کرنے والوں کو ملے گا اور یہ۔ (داعی حق کا ثواب)ان (پیروی کرنے والوں)کے اجر میں کوئی کمی نہیں کرے گا۔ (مسلم)
توثیق الحدیث کے لئے نمبر (۱۷۴)ملاحظہ فرمائیں۔ 
۱۳۸۳۔ حضرت ابوہریرہ ؓ ہی بیان کرتے ہیں کہ رسول اللہﷺ نے فرمایا: ’’جب ابن آدم (انسان)فوت ہو جاتا ہے تو تین (اعمال)کے سوا اس کے اعمال سلسلہ منقطع ہو جاتا ہے : (۱)صدقہ جاریہ (۲) یا وہ علم جس سے فائدہ حاصل کیا جائے (۳)یا نیک اولاد جو اس کے لئے دعائے خیر کرتی رہے‘‘ ۔ 	 (مسلم)
توثیق الحدیث : اخرجہ مسلم (۱۶۳۱)۔ 
۱۳۸۴۔ حضرت ابوہریرہ ؓ ہی بیان کرتے ہیں کہ میں نے رسول اللہﷺ کو فرماتے ہوئے سنا : ’’دنیا ملعون ہے اور اس میں جو کچھ (ساز و سامان)ہے وہ بھی ملعون ہے ،سوائے اللہ کے ذکر کے اور جو اس کے متعلق ہے (یعنی اللہ تعالیٰ کی اطاعت کے) اور عالم اور (دین کے)طالب علم کے‘‘ ۔ 	 (ترمذی۔ حدیث حسن ہے)
توثیق الحدیث کے لیے حدیث نمبر (۴۷۸)ملاحظہ فرمائیں۔ 
۱۳۸۵۔ حضرت انس ؓ بیان کرتے ہیں کہ رسول اللہﷺ نے فرمایا: ’’جو شخص طلب علم کے لیے نکلے تو وہ واپس لوٹنے تک اللہ کی راہ میں شمار ہوتا ہے‘‘ ۔ (ترمذی۔ حدیث حسن ہے)
توثیق الحدیث : ضعیف۔ اخرجہ الترمذی (۲۶۴۷) با سنا ضعیف۔ 
۱۳۸۶۔ حضرت ابو سعید خدری ؓ سے روایت ہے کہ رسول اللہﷺ نے فرمایا: ’’مومن خیر و بھلائی کے حصول میں ہر گز سیر نہیں ہوتا حتیٰ کہ وہ اپنے آخر ی انجام جنت میں پہنچ جاتا ہے‘‘ ۔ (ترمذی، حدیث حسن ہے)
توثیق الحدیث : ضعیف۔ اخرجہ الترمذی (۲۶۸۶)با سناد ضٖعیف 
۱۳۸۷۔ حضرت ابو امامہ ؓ سے روایت ہے کہ رسول اللہﷺ نے فرمایا:عالم کی عابد پر فضیلت ایسے ہی ہے جیسے میری فضیلت تمہارے ایک ادنیٰ آدمی پر ہے۔ پھر رسول اللہﷺ نے فرمایا: بے شک اللہ تعالیٰ، اس کے فرشتے اور آسمانو زمین کے رہنے والے حتیٰ کہ چیونٹی اپنی بل میں اور مچھلی پانی میں یہ سب لوگوں کو خیرو بھلائی سکھانے والوں کیلئے رحمت کی دعائیں کرتے ہیں۔ 	 (ترمذی۔ حدیث حسن ہے)
توثیق الحدیث : حسن لغیرہ۔ اخرجہ الترمذی (۲۶۸۵)۔ 
۱۳۸۸۔ حضرت ابودردا ؓ بیان کرتے ہیں کہ میں نے رسول اللہﷺ کو فرماتے ہوئے سنا: ’’جو شخص علم کے لیے کسی راستے پر چلتا ہے تو اللہ اس کے لیے جنت کا راستہ آسان فرما دیتا ہے بے شک فرشتے طالب علم کے اس (طلب علم کے)فعل سے خوش ہو کر اس کے لیے اپنے پر رکھ (بچھا) دیتے ہیں اور آسمانو زمین کی ہر چیز حتیٰ کہ مچھلیاں پانی میں عالم کیلئے مغفرت کی دعائیں کرتی ہیں اور عالم کی فضیلت عابد پر اس طرح ہے جس طرح چاند کی فضیلت باقی تمام ستاروں پر ہے اور علماء انبیا  ؑ کے وارث ہیں بے شک انبیاؑ دینار اور درہم کے وارث نہیں بناتے ،وہ تو صرف علم کے وارث بناتے ہیں پس جس نے اسے حاصل کر لیا توا س نے ایک بہت بڑا حصہ حاصل کر لیا۔ (ابو داؤد، ترمذی)
توثیق الحدیث : حسن۔ اخرجہ ابو داؤد (۳۶۴۱)و الترمذی (۳۶۸۲)، و ابن ماجہ (۲۲۳)و احمد (/۱۹۶۵)والدارمی (/۹۸۱)والبغوی فی ( (شرح السنۃ)) (/۲۷۵۱۔ ۲۷۶)و ابن حبان (۸۸۔ مع الا حسنان)و ابن عبد البرفی ( (جامع بیان العلم)) (/۳۶۱۔ ۳۷)والطحاوی فی ( (مشکل الاثار)) (/۴۲۹۱)۔ 
اس حدیث کا دارومدار داؤد۔ بن جمیل اور کثیر بن قیس پر ہے اور وہ دونوں ضعیف ہیں۔ لیکن اس حدیث کے بعض اطراف بخاری (/۱۵۹۱،۱۶۰۔ فتح)میں بھی موجود ہیں اور اس کے کئی شواہد بھی ہیں جن میں سے ایک ابوداؤد (۲۶۴۲)میں ہے جس کی سند شواہد میں حسن ہے۔ 
۱۳۸۹۔ حضرت ابن مسعود ؓ بیان کرتے ہیں کہ میں نے رسول اللہﷺ کو فرماتے ہوئے سنا : اللہ تعالیٰ اس آدمی کے چہرے کو تر و تازہ رکھے جس نے ہم سے کوئی بات سنی اور پھر اسے دوسروں تک اسی طرح پہنچایا جس طرح اسے سنا تھا ،اس لیے کہ بہت سے لوگ ایسے ہیں کہ جنہیں بات پہنچائی جائے تو وہ اس سننے والے سے زیادہ یاد رکھنے والے ہوتے ہیں۔ 	 (ترمذی۔ حدیث حسن صحیح۔ ہے)
توثیق الحدیث : صحیح۔ اخرجہ الترمذی (۲۶۵۷و۲۶۵۸)و ابن ماجہ (۲۳۲)و احمد (/۴۳۷۱) والحمیدی (۸۸)والبعو
۱۳۹۰۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جس شخص سے علم کے بارے میں کچھ پوچھا جائے اور وہ اسے چھپائے تو قیامت والے دن اسے آگ کی لگام دی جائے گی۔ 	 (ابوداؤد، ترمذی۔ حدیث حسن ہے)
توثیق الحدیث : صحیح اخرجہ ابو داؤد (۳۶۵۸)و الترمذی (۲۶۴۹)و ابن ماجہ (۲۶۱)و احمد (/۲۶۳۲۔ ۳۰۵۔ ۳۴۴۔ ۳۵۳۔ ۴۹۵)۔ وغیر ھم باسناد صحیح۔ 
۱۳۹۱۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جس شخص نے وہ علم جس سے اللہ کی رضا مندی طلب کی جاتی ہے اس لیے حاصل کیا تاکہ اس کے ذریعے سے دنیا کی چیزیں حاصل کرے تو ایسا شخص قیامت والے دن جنت کی خوشبو بھی نہیں پائے گا۔ (ابو داؤد۔ سند صحیح ہے)
توثیق الحدیث : صحیح۔ اخرجہ ابو داؤد (۳۶۶۴)و ابن ماجہ (۲۵۲)و احمد (/۳۳۸۲)وغیرھم 
اس کی سند میں فلیح بن سلمان راوی پر تھوڑا سا کلام ہے لیکن اس کی متابعت ابو سلیمان الخراعی نے کی ہے جسے ابن عبدالبر نے ’’جامع بیان العلم و فضل (۱!۱۹۰)‘‘ میں نقل کیا ہے اور اس متابعت کی وجہ سے یہ حدیث صحیح ہے۔ واللہ اعلم !
۱۳۹۲۔ حضرت عبداللہ بن عمرو بن عاص ؓ بیان کرتے ہیں کہ میں نے رسول اللہﷺ کو فرماتے ہوئے سنا: اللہ تعالیٰ علم کو اس طرح نہیں اٹھائے گا کہ اسے لوگوں (کے سینوں)سے کھینچ لے بلکہ علم کو علما کی وفات کے ذریعے اٹھائے گا۔ حتیٰ کہ جب کوئی عالم باقی نہیں رہے گا تو پھر لوگ جہلا ء کو سردار بنا لیں گے ، جب ان سے مسئلہ پو چھا جائے گا تو علم کے بغیر فتویٰ دیں گے۔ پس وہ خود بھی گمراہ ہوں گے اور دوسروں کو بھی کریں گے۔ (متفق علیہ)
توثیق الحدیث : اخرجہ البخاری (/۱۹۴۱۱۔ فتح)و مسلم (۲۶۷۳)۔ 


اللہ تعالیٰ کی حمد و تعریف اور اس کا شکر 

۲۴۲۔ باب: حمدو شکر کی فضیلت 
اللہ تعالیٰ نے فرمایا: پس تم مجھے یاد کرو میں تمہیں یاد کروں گا۔ تم میرا شکر ادا کرو اور میری نا شکری نہ کرو۔ (البقرة :۱۵۲)
اور فرمایا:اور اگر تم شکر کرو گے تو یقیناً میں تمہیں اور زیادہ دوں گا۔ 	 (ابراہیم :۷)
نیز فرمایا:اور کہہ دیجیے کہ تمام تعریفیں اللہ ہی کے لیے ہیں۔ 	 (الا سرا :۱۱۱)
نیز فرمایا: اور ان کی آخر ی پکار یہی ہو گی کہ تمام تعریفیں اللہ ہی کے لیے ہیں جو تمام جہانوں کا رب ہے۔ (یونس:۱۰)
۱۳۹۳۔ حضرت ابو ہریرہ ؓ سے روایت ہے کہ نبیﷺ کو جس رات معراج کرائی گئی تو۔ آ پ کو شراب اور دودھ کے دو پیالے پیش کیے گئے پس آپ نے ان دونوں کی طرف دیکھا اور پھر دودھ والا پیالہ لے لیا حضرت جبریل ؑ نے فرمایا: تمام تعریفیں اس اللہ کے لئے ہیں جس نے آپ کی رہنمائی فطرت کی طرف کی،اگر شراب والا پیالہ لے لیتے تو آپ کی امت گمراہ ہو جاتی۔ 	 (مسلم)
توثیق الحدیث : اخر جہ و مسلم (۱۶۸)
تنبیہ:۔ یہ روایت بخاری میں بھی ہے اور یہ الفاظ بھی بخاری کے ہیں۔ 
۱۳۹۴۔ حضرت ابو ہریرہ ؓ سے روایت ہے کہ رسول اللہﷺ نے فرمایا: ہر اہم کام جس کی ابتدا اللہ تعالیٰ کی حمدو ثنا ء سے نہ کی جائے وہ ناقص ہے۔ 	 (حدیث حسن ہے ،ابو داؤد وغیرہ نے اسے روایت کیا ہے)
توثیق الحدیث : ضعیف۔ اخرجہ ابوداؤد (۴۸۴۰)و ابن ماجہ (۱۸۹۴)والنسائی فی ( (عمل الیوم واللیلۃ) (۴۹۴)و احمد (/۳۵۹۲)والبیھقی فی ( (السنن)) (/۲۰۸۳۔ ۲۰۹)و ( (الدعوات)) (۱)
۱۳۹۵۔ حضرت ابو موسیٰ اشعری ؓ سے روایت ہے کہ رسول اللہﷺ نے فرمایا: جب کسی بندے کا بچہ فوت ہو جاتا ہے تو اللہ اسے اپنے فرشتوں سے فرماتا ہے تم نے میرے بندے کے بچے کی روح کو قبض کیا ہے ؟فرشتے کہتے ہیں : جی !پھر اللہ فرماتا ہے تم نے اس کے دل کے پھل کو قبض کیا ہے ؟وہ کہتے ہیں : جی! پھر اللہ پوچھتا ہے میرے بندے نے کیا کہا؟ فرشتے عرض کرتے ہیں۔ اس نے تیری حمدو تعریف بیان کی اور ’’انا للہ وانا الیہ راجعون‘‘ پڑھا۔ پس اللہ تعالیٰ فرماتا ہے میرے بندے کیلئے جنت میں ایک گھر بناؤ اور اس کا نام ’’بیت الحمد‘‘ رکھو۔ 	 (ترمذی۔ حدیث حسن ہے)
توثیق الحدیث کے لیے حدیث نمبر (۹۲۲)ملاحظہ فرمائیں۔ 
۱۳۹۶۔ حضرت انسؓ بیان کرتے ہیں کہ رسول اللہﷺ نے فرمایا: یقیناً اللہ تعالیٰ اس بندے سے خوش ہوتا ہے جو لقمہ کھاتا ہے تو اس پر اللہ تعالیٰ کی حمدو تعریف بیان کرتا ہے اور پانی کا گھونٹ پیتا ہے تو اس پر بھی اس کی حمد بیان کرتا ہے۔ 	 (مسلم)
توثیق الحدیث کے لئے حدیث نمبر (۱۴۰)اور (۴۳۶)ملاحظہ فرمائیں۔ 


رسول اللہﷺ پر درود و سلام کا بیان 
۲۴۳۔ باب: رسول اللہﷺ پر درود پڑھنے کی فضیلت 
اللہ تعالیٰ نے فرمایا: بیشک اللہ تعالیٰ اور اسکے فرشتے نبی پر درود بھیجتے ہیں ،اے ایمان والو! تم بھی ان پر درود و سلام بھیجو۔ (الأ حزاب:۵۶)
۱۳۹۷۔ حضرت عبد اللہ بن عمرو  عا صؓ سے روایت ہے کہ انھوں نے رسول اللہﷺ کو فرماتے سنا : جو شخص مجھ پر ایک مرتبہ درود بھیجتا ہے تو اللہ اس پر دس رحمتیں نازل فرماتا ہے۔ (مسلم)
توثیق الحدیث : اخرجہ مسلم (۲۸۴)
۱۳۹۸۔ حضرت ابن مسعود ؓ سے روایت ہے کہ رسول اللہﷺ نے فرمایا: قیامت والے دن لو گوں میں سے سب زیادہ میرے قریب وہ شخص ہو گا جو ان میں سے مجھ پر سب سے زیادہ درود بھیجنے والا ہو گا۔ 	 (ترمذی حدیث حسن ہے)
توثیق الحدیث : ضعیف۔ اخرجہ الترمذی (۴۷۴)و ابن حبان (۹۰۸)وغیرہ غیرھما۔ 
یہ حدیث ضعیف ہے۔ اس کی سند میں موسیٰ بن یعقوب زمعی ’’سیء الحفظ‘‘ ہے اور اس کا استاذ عبداللہ بن کے ساتھ مقبول ہے۔ 
۱۳۹۹۔ حضرت اوس بن اوس ؓ بیان کرتے ہیں کہ رسول اللہﷺ نے فرمایا: تمہارے دنوں میں سے سب سے افضل دن جمعہ کا دن ہے پس اس دن مجھ پر کثرت سے درود بھیجا کرو، اس لیے کہ تمہارا درود مجھ پیش کیا جائے گا۔ صحابہ نے عرض کیا یا رسول اللہ ! ہمارا درود آپ پر کیسے پیش کیا جائے گا جب کہ آپ کا جسم تو بوسیدہ ہو چکا ہو گا؟ آپ نے فرمایا : یقیناً اللہ تعالیٰ نے انبیا ؑ کے جسموں کو زمین پر حرام کر دیا ہے۔ (ابوداؤد)
توثیق الحدیث کے لیے حدیث نمبر (۱۱۵۸)ملاحظہ فرمائیں۔ چند ایک مزید۔ 
 (۱)۔ اس حدیث میں یہ زیادہ ہے ’’اللہ تعالیٰ نے انبیاؑ کے جسموں کو زمین پر حرام قرار دیا ہے۔ ‘‘ اس کا مطلب یہ ہے کہ ’’زمین انہیں نہیں کھاتی اور ان کے جسم بوسیدہ نہیں ہوتے۔ ‘‘ 
 (۲)۔ حدیث میں (أرھت)اور (بلیت)کے الفاظ استعمال ہوئے ہیں ، دونوں کا معنی ہے ’’بو سیدہ ہو نا۔ ‘‘ 
۱۴۰۰۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: ’’اس آدمی کی ناک خاک آلودہ ہو جس کے پاس میرا ذکر کیا جائے اور وہ مجھ پر درود نہ بھیجے‘‘ ۔ (ترمذی۔ حدیث حسن ہے)
توثیق الحدیث : صحیح لغیرہ۔ اخرجہ الترمذی (۳۵۴۵)و احمد (/۲۵۴۲)والحاکم (/۵۴۹۱)با سنادہ حسن۔ 
۱۴۰۱۔ حضرت ابو ہریرہ ؓ ہی بیان کرتے ہیں کہ رسول اللہﷺ نے فرمایا: ’’میری قبر کو میلہ گاہ مت بنانا اور مجھ پر درود بھیجو، اس لیے کہ تمہارا درود مجھ پر پہنچ جاتا ہے خواہ تم جہاں کہیں بھی ہو‘‘ ۔ (ابو داؤد۔ سند صحیح ہے)
توثیق الحدیث : حسن۔ اخرجہ ابوداؤد (۲۰۴۲)و احمد (/۳۶۷۲)۔ 
۱۴۰۲۔ حضرت ابوہریرہ ؓ ہی سے روایت ہے کہ رسول اللہﷺ نے فرمایا: ’’جو کوئی بھی مجھ پر سلام بھیجتا ہے تو اللہ مجھ پر میری روح لوٹا دیتا ہے حتیٰ کہ میں اسے سلام کا جواب دیتا ہوں‘‘ ۔ (ابوداؤد۔ سند صحیح ہے)
توثیق الحدیث : حسن۔ اخرجہ ابوداؤد (۲۰۴۱)
۱۴۰۳۔ حضرت علیؓ بیان کرتے ہیں کہ رسول اللہﷺ نے فرمایا: وہ شخص بخیل ہے جس کے پاس میرا ذکر کیا جائے اور وہ مجھ پر درود نہ بھیجے۔ (ترمذی۔ حدیث حسن صحیح ہے)
توثیق الحدیث : صحیح لغیرہ۔ اخرجہ الترمذی (۳۵۴۶)و احمد (/۲۰۱۱)وغیر ھما با سناد حسن ان شا اللہ 
۱۴۰۴۔ حضرت فضالہ بن عبیدؓ بیان کرتے ہیں کہ رسول اللہﷺ نے ایک آدمی کو اپنی نماز میں دعا کرتے ہوئے سنا کہ اس نے (دعا سے پہلے) اللہ تعالیٰ کی حمد (شانو بزرگی) بیان کی نہ نبیﷺ پر درود بھیجا، تو رسول اللہﷺ نے فرمایا: اس نے جلد بازی کی۔ پھر آپ نے اسے بلایا اور اسے یا کسی اور سے (راوی کوشک ہے) فرمایا: جب تم میں سے کوئی ایک نماز پڑھے اور پھر دعا مانگے تو اسے چاہیے کہ اپنے رب سبحانہ کی تعریف اور حمدو ثنا بیان کرے ،پھر نبیﷺ پر درود بھیجے پھر اس کے بعد جو چاہے دعا کرے۔ (ابو داؤد، ترمذی حدیث حسن صحیح ہے۔ )
توثیق الحدیث : صحیح۔ اخرجہ ابو داؤد (۱۳۸۱)و الترمذی (۳۴۷۶و ۳۴۷۷)والنسائی (/۴۴۳۔ ۴۵)و احمد (/۱۸۶)وغیرھم باسناد صحیح۔ 
۱۴۰۵۔ حضرت ابو محمد کعب بن عجرہ ؓ بیان کرتے ہیں کہ نبیﷺ ہمارے پاس تشریف لائے تو ہم نے عرض کیا یا رسول اللہ ! ہم نے یہ تو سیکھ لیا ہے کہ آپ پر سلام کیسے بھیجنا ہے ،پس آپ پر درود کیسے بھیجیں ؟ آپ نے فرمایا:کہو ’’اے اللہ !محمد پر اور آل محمد پر رحمت پر رحمت نازل فرما جس طرح تو نے آل ابراہیم پر رحمت نازل فرمائی بے شک تو تعریف کے قابل اور بزرگی والا ہے اے اللہ ! محمد پر اور آل محمد پر بر کت نازل فرما جس طرح تو نے ابراہیم پر برکت نازل فرمائی،بے شک تو تعریف کے قابل اور بزرگی والا ہے‘‘ ۔ (متفق علیہ)
توثیق الحدیث :اخرجہ البخاری (/۴۰۸۶۔ فتح)و مسلم (۴۰۶)
۱۴۰۶۔ حضرت ابو مسعود بدریؓ بیان کرتے ہیں کہ رسول اللہﷺ ہمارے پاس تشریف لائے اور ہم اس وقت حضرت سعد بن عبادہ ؓ کی مجلس میں بیٹھے ہوئے تھے تو بشیر بن سعد نے آپ سے پوچھا : یا رسول اللہ !اللہ تعالیٰ نے ہمیں آپ پر درود بھیجنے کا حکم دیا ہے ،پس ہم آپ پر کیسے درود بھیجیں ؟پس رسول اللہﷺ خاموش رہے حتیٰ کہ ہم نے تمنا اور آرزو کی کہ وہ آپ سے سوال ہی نہ کرتے ،پھر رسول اللہﷺ نے فرمایا: ’’کہو پڑھو : ’’یا اللہ ! محمد اور آل محمد پر رحمت نازل فرما،جس طرح تو نے آل ابراہیم پر رحمت نازل فرمائی اور محمد اور آل محمد پر برکت نازل فرما جس طرح تو نے آل ابراہیم پر برکت نازل فرمائی، بے شک تو قابل تعریف اور بزرگی والا ہے‘‘ اور سلام (ویسے ہی پڑھنا ہے) جیسے تم جانتے ہو‘‘ ۔ 	 (مسلم)
توثیق الحدیث :اخرجہ مسلم (۴۰۵)
۱۴۰۷۔ حضرت ابو حمید ساعدی ؓ بیان کرتے ہیں کہ صحابہ ؓ نے عرض کیا :یا رسول اللہ !ہم آپ پر درود کیسے بھیجیں ؟آپ نے فرمایا: ’’یہ پڑھو ’’یا اللہ !محمد پر اور آپ کی ازواج و اولاد پر رحمت نازل فرما جیسے تو نے آل ابراہیم پر رحمت نازل فرمائی اور محمد پر اور آپ کی ازواج و اولاد پر برکت نازل فرما جیسے تو نے آل ابراہیم پر برکت نازل فرمائی، بے شک تو قابل تعریف اور بزرگی والا ہے‘‘ ۔ (متفق علیہ)
توثیق الحدیث :اخرجہ البخاری (/۴۰۷۶)و مسلم (۴۰۷)۔ 


ذکرو اذکار کا بیان 
۲۴۴۔ باب: ذکر کی فضیلت اور اس کی ترغیب 
اللہ تعالیٰ نے فرمایا: ’’اور اللہ کا ذکر ہر چیز سے بڑا ہے‘‘ ۔ (العنکبوت:۴۵)
اور فرمایا: ’’پس تم مجھے یاد کرو میں تمہیں یاد کروں گا‘‘ ۔ (البقرة :۱۵۲)
نیز فرمایا: ’’اپنے رب کو اپنے جی میں صبح و شام گڑ گڑ آتے ہوئے اور ڈرتے ہوئے یاد کرو، نہ کہ اونچی آواز سے اور غافلوں میں سے نہ ہونا‘‘ ۔ 	 (الاعراف:۲۰۵)
اور فرمایا : ’’اللہ تعالیٰ کو کثرت سے یاد کرو تا کہ تم فلاح پاؤ‘‘ ۔ (الجمعۃ:۱۰)
نیز فرمایا : ’’بے شک مسلمان مرد اور مسلمان عورتیں۔ ۔ ۔ ۔ اللہ تعالیٰ کے اس فرمان تک کہ۔ ۔ ۔ ۔ ۔ اللہ کو کثرت سے یاد کرنے والے مرد اور کثرت سے یاد کرنے والی عورتیں ،اللہ تعالیٰ نے ان کے لیے مغفرت اور اجر عظیم تیار کر رکھا ہے‘‘ ۔ (الأحزاب :۳۵)
اور فرمایا: ’’اے ایماندارو ! اللہ تعالیٰ کو کثرت سے یاد کرو اور صبح شام اس کی تسبیح بیان کرو‘‘ ۔ (الأحزاب : ۴۱، ۴۲)
۱۴۰۸۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: دو کلمے ایسے ہیں جو زبان پر ہلکے ،میزان میں بھاری اور رحمان کو بہت پیارے ہیں (سبحان اللہ وبحمدہ، سبحان اللہ العظیم)اللہ تعالیٰ پاک ہے اپنی تعریفوں اور حمدو تعریف کے ساتھ،اللہ تعالیٰ پا ک ہے عظمتوں والا۔ (متفق علیہ)
توثیق الحدیث :اخرجہ البخاری (/۲۰۶۱۱۔ فتح)و مسلم (۲۶۹۴)
۱۴۰۹۔ حضرت ابو ہریرہ ؓ ہی بیان کرتے ہیں کہ رسول اللہﷺ نے فرمایا مجھے ’’سبحان اللہ، والحمد للہ، ولا الہ الا اللہ واللہ اکبر‘‘ کہنا ان تمام چیزوں سے زیادہ محبوب ہے جن پر سورج طلوع ہوتا ہے۔ (مسلم)
توثیق الحدیث :اخرجہ مسلم (۲۶۹۵)۔ 
۱۴۱۰۔ حضرت ابو ہریرہ ؓ ہی سے روایت ہے کہ رسول اللہﷺ نے فرمایا: ’’جو شخص ایک دن میں سو مرتبہ یہ پڑھے : (لا الہ الا اللہ وحدہ لا شریک لہٗ لہٗ الملک ولہ الحمد وھو علی کلی شیء قدیر) تو اس کے لیے دس غلام آزاد کرنے کے برابر ثواب ہو گا، اس کے لیے سو نیکیاں لکھی جائیں گی،اس کے سو گناہ مٹا دیے جائیں گے اور یہ کلمات اس کے لیے اس دن شام تک شیطان سے بچاؤ کا ذریعہ ہوں گے اور کوئی شخص (اس دن) اس سے زیادہ افضل عمل لے کر نہیں آئے گا سوائے اس شخص کے جس نے یہ عمل اس سے زیادہ کیا ہو گا۔ ‘‘ اور آپ نے فرمایا: ’’جس شخص نے ایک دن میں سو مرتبہ (سبحان اللہ وبحمدہ) پڑھا تو اس کے گناہ مٹا دیے جائیں گے اگرچہ وہ سمندر کی جھاگ کے برابر ہوں۔ ‘‘ (متفق علیہ) 
توثیق الحدیث : اخرجہ البخاری (۱۱!۲۰۱۔ فتح)،و مسلم (۲۶۹۱)
۱۴۱۱۔ حضرت ابو ایوب انصاریؓ سے روایت ہے کہ نبیﷺ نے فرمایا: جس شخص نے دس مرتبہ یہ کلمات پڑھے (لا الہ الا اللہ وحدہ لاشریک لہٗ لہٗ الملک ولہ الحمدو ھو علی کلی شئی قدیر)تو یہ (ثواب کے لحاظ سے)اس شخص کی طرح ہے جس نے اسماعیل ؑ کی اولاد میں سے چار غلام آزاد کیے۔ (متفق علیہ)
توثیق الحدیث :اخرجہ البخاری (/۲۰۱۱۱۔ فتح)و مسلم (۲۶۹۳)واللفظ لہٗ۔ 
۱۴۱۲۔ حضرت ابوذر ؓ بیان کرتے ہیں کہ رسولﷺ نے مجھے فرمایا: کیا میں تمہیں اللہ کے پسندیدہ ترین کلام کے بارے میں نہ بتاؤں ؟ بے شک اللہ تعالیٰ کو سب سے زیادہ محبوب کلام (سبحان اللہ وبحمدہ)ہے۔ (مسلم)
توثیق الحدیث :اخرجہ مسلم (۲۷۳۱) (۸۵)
۱۴۱۳۔ حضرت ابو مالک اشعری ؓ بیان کرتے ہیں کہ رسول اللہﷺ نے فرمایا: ’’پاکیزگی نصف ایمان ہے، (الحمد للہ)ترا زو کو بھر دیتا ہے اور دونوں (سبحان اللہ، الحمد للہ)بھر دیتے ہیں۔  یا فرمایا: آسمانوں اور زمین کے درمیانی خلا کو بھر دیتے ہیں۔ (مسلم)
توثیق الحدیث کے لیے حدیث نمبر (۲۵)ملاحظہ فرمائیں۔ 
۱۴۱۴۔ حضرت سعد بن ابی وقاص ؓ بیان کرتے ہیں کہ ایک دیہاتی رسول اللہﷺ کی خدمت میں حاضر ہوا توا س نے عرض کیا مجھے کوئی ایسا وظیفہ بتا دیں جو میں پڑھتا رہوں۔ آپ نے فرمایا:یہ پڑھا کرو ’’لا الہ الا اللہ وحدہ لاشریک لہٗ ،اللہ أکبر کبیرا۔ والحمد للہ کثیرا،  ’’سبحان اللہ رب العالمین ولا حول ولا قوۃ الا باللہ العزیز الحکیم‘‘۔ اس دیہاتی نے کہا : یہ سارا کلام تو میرے رب کے لیے ہے ،میرے لیے کیا ہے ؟ آپﷺ نے فرمایا: ’’تم یہ کہو اے اللہ !مجھے بخش دے مجھ پر رحم فرما،مجھے ہدایت سے بہرہ مند فرما اور مجھے رزق عطا فرما‘‘ ۔ (مسلم)
توثیق الحدیث :اخرجہ مسلم (۲۶۹۶)۔ 
۱۴۱۵۔ حضرت ثوبان ؓ بیان کرتے ہیں کہ جب رسول اللہﷺ اپنی نماز سے فارغ ہوتے تو تین مرتبہ استغفار (استغفر اللہ) کرتے تھے اور پھر پڑھتے (اللھم أنت السلامو منک السلام تبارکت یا ذا الجلال والا کرام)امام او زاعی جو حدیث کے راویوں میں سے ایک راوی ہیں ان سے پوچھا گیا : آپ استغفار کیسے فرماتے تھے ؟تو انھوں نے بتایا کہ آپ۔ ( ’’استغفر اللہ، أستغفر اللہ‘‘ )پڑھتے تھے۔ (مسلم)
توثیق الحدیث :اخرجہ مسلم (۵۹۱)۔ 
۱۴۱۶۔ حضرت مغیرہ بن شعبہ ؓ سے روایت ہے کہ رسول اللہﷺ جب نماز سے فارغ ہوتے اور سلام پھیر لیتے تو آپ یہ دعا پڑھتے :اللہ کے سوا کوئی معبود نہیں، وہ یکتا ہے اس کا کوئی شریک نہیں، اسی کے لئے بادشاہی اور اسی کے لیے حمد ہے اور وہ ہر چیز پر قادر ہے اے اللہ ! تو جو چیز عطا فرمائے اسے کوئی روکنے والا نہیں اور جو چیز تو روک لے اسے کوئی عطا کرنے والا نہیں اور کسی صاحب حیثیت کو اس کی حیثیت تجھ سے کوئی فائدہ نہیں پہنچا سکتی (تجھ سے نہیں بچا سکتی)۔ (متفق علیہ)
توثیق الحدیث :اخرجہ البخاری (/۳۲۵۲۔ فتح)و مسلم (۵۹۳)۔ 
۱۴۱۷۔ حضرت عبد اللہ بن زبیر ؓ سے روایت ہے کہ وہ (عبد اللہ بن زبیر) ہر نماز کے بعد جب سلام پھیرتے تو یہ دعا پڑھا کرتے تھے : ’’اللہ تعالیٰ کے سوا کوئی معبود نہیں ،وہ یکتا ہے ، اس کا کوئی شریک نہیں ،اسی کے لیے بادشاہی ہے اور اسی کے لیے حمدو تعریف ہے اور وہ ہر چیز پر قادر ہے گناہ سے بچنے کی توفیق اور نیکی کرنے کی قوت اللہ ہی سے حاصل ہوتی ہے ا اللہ کے سوا کوئی معبود نہیں، ہم صرف اسی ایک ہی کی عبادت کرتے ہیں ، اسی کے لیے نعمت ہے ، اسی کے لیے فضل ہے اور اسی کے لئے اچھی حمدو ثنا ہے۔ اللہ تعالیٰ کے سوا کوئی معبود نہیں ،ہم اسی کے لیے دین (عبادت) کو خالص کرنے والے ہیں ، اگر چہ کافروں کو ناگوار گزرے‘‘ ۔ حضرت ابن زبیر ؓ بیان کرتے ہیں کہ رسول اللہﷺ ہر فرض نماز کے بعد ان کلمات کے ذریعے تسبیح پڑھتے تھے۔ (مسلم)
توثیق الحدیث : اخرجہ مسلم (۵۹۴)۔ 
۱۴۱۸۔ حضرت ابو ہریرہ ؓ سے روایت ہے کہ غریب مہاجرین رسول اللہﷺ کی خدمت میں حاضر ہوئے تو انھوں نے عرض کیا مالدار لوگ تو بلند درجے اور ہمیشہ رہنے والی نعمتیں حاصل کر گئے ، وہ ہماری طرح ہی نمازیں پڑھتے ہیں اور ہماری طرح ہی روزے رکھتے ہیں اور ان کے پاس مال کی فضیلت بھی ہے (جس سے) وہ حج و عمرہ کرتے ہیں ، جہاد کرتے ہیں اور صدقہ کرتے ہیں آپ نے فرمایا: کیا میں تمہیں ایسی چیز نہ بتاؤں کہ جس کے ذریعے سے تم اپنے سے (عمل میں) آگے والوں کو پالو اور اپنے بعد آنے والوں سے آگے بڑھ جاؤ اور تم سے زیادہ کو ئی فضیلت۔ والا نہیں ہو گا سوائے اس جو تمہارے عمل جیسا عمل کرے ؟ انھوں نے عرض کیا: کیوں نہیں ! یار سول اللہ ! (ضرور بتائیں)آپ نے فرمایا : ’’تم ہر نماز کے بعد ۳۳، ۳۳ بار سبحان اللہ، الحمد للہ، اللہ اکبر پڑھا کرو‘‘ ۔ ابو صالح جو حضرت ابو ہریرہ ؓ سے روایت کرتے ہیں نے بیان کیا جب ان کے پڑھنے کی کیفیت کے بارے میں پوچھا گیا تو انھوں نے بتا یا کہ ’’وہ سبحان اللہ، الحمد للہ اور اللہ اکبر کہے حتیٰ کہ ان میں سے ہر ایک ۳۳ بار ہو جائے‘‘ ۔ (متفق علیہ)
اور مسلم نے اپنی روایت میں یہ اضافہ نقل کیا ہے کہ فقرائے مہاجرین رسول اللہﷺ کی خدمت میں دوبارہ آئے اور انھوں نے عرض کیا یا رسول اللہ ! ہمارے مالدار بھائیوں نے بھی ہمارے وظیفے کی سن لیا ، جب ہم نے اسے پڑھا اب وہ بھی وظیفہ کرنے لگے ہیں (اب کیا کریں)؟ پس رسول اللہﷺ نے فرمایا: ’’یہ اللہ کا فضل ہے جسے چاہتا ہے عطا کرتا ہے‘‘ ۔ 
توثیق الحدیث کے لیے حدیث نمبر (۵۷۳)ملاحظہ فرمائیں۔ 
۱۴۱۹۔ حضرت ابو ہریرہ ؓ ہی سے روایت ہے کہ رسول اللہﷺ نے فرمایا:جو شخص ہر نماز کے بعد ۳۳مرتبہ (سبحان اللہ)۳۳مرتبہ (الحمد للہ) اور ۳۳ مرتبہ (اللہ اکبر) کہتا ہے اور (الا الہ الا اللہ وحدہٗ لاشریک لہٗ لہٗ الملک ولہ الحمد وھو علی کلی شیء قدیر)کہہ کر سو کی گنتی پوری کرتا ہے تو اس کے گناہ معاف کر دیے جاتے ہیں اگرچہ وہ سمندر جاگ کے برابر ہوں۔ (مسلم)
توثیق الحدیث : أجرجہ مسلم (۵۹۷)
۱۴۲۰۔ حضرت کعب بن عجرہؓ سے روایت ہے کہ رسول اللہﷺ نے فرمایا: ’’فرض نماز کے بعد پڑھی جانے والی تسبیحات ایسی ہیں کہ انہیں پڑھنے والا (یا انہیں کرنے والا) نامراد نہیں ہو تا۔ ہر فرض نما ز کے بعد ۳۳، ۳۳ بار سبحان اللہ، الحمد للہ اور اللہ اکبر کا کہنا ہے‘‘ ۔ (مسلم)
توثیق الحدیث : اخرجہ مسلم (۵۹۶)۔ 
۱۴۲۱۔ حضرت سعد بن ابی وقاص ؓ سے روایت ہے کہ رسول اللہﷺ نماز روزوں کے بعد ان کلمات کے ذریعے پناہ طلب کیا کرتے تھے، اے اللہ ! میں بزدلی اور بخل سے تیری پناہ طلب کرتا ہوں اور میں اس بات سے تیری پناہ چاہتا ہوں کہ میں ناکارہ عمر کی طرف لوٹایا جاؤں اور میں دنیا کے فتنے سے تیری پناہ چاہتا ہوں اور میں فتنہ قبر سے تیری پناہ مانگتا ہوں۔ (بخاری)
توثیق الحدیث : اخرجہ البخاری (/۱۷۸۱۱۔ فتح)۔ 
۱۴۲۲۔ حضرت معاذؓ سے روایت ہے کہ رسول اللہﷺ نے ان کا ہاتھ پکڑا اور فرمایا: اے معاذ!اللہ کی قسم! میں تم سے محبت کرتا ہوں۔ پھر فرمایا: اے معاذ! میں تمہیں وصیت کرتا ہوں کہ تم ہر نماز کے بعد ان کلمات کا کہنا ترک نہ کرنا۔ اے اللہ ! تو اپنے ذکر،اپنے شکر اور اچھے طریقے سے اپنی عبادت کرنے پر میری مدد فرما۔ (ابو داؤود۔ سند صحیح ہے)
توثیق الحدیث کے لیے حدیث نمبر (۳۸۴)ملاحظہ فرمائیں۔ 
۱۴۲۳۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جب تم میں سے کوئی ایک تشہد پڑھ لے تو چار چیزوں سے اللہ کی پناہ طلب کرے ،یوں کہے : ’’اے اللہ !عذاب جہنم، عذاب قبر، فتنہ حیات و ممات اور فتنہ مسیح دجال کے شر سے تیری پناہ مانگتا ہوں‘‘ ۔ (مسلم)

توثیق الحدیث : اخرجہ مسلم (۵۸۸)
۱۴۲۴۔ حضرت علی ؓ بیان کرتے ہیں کہ جب رسول اللہﷺ نماز کے لیے کھڑے ہوتے تو آپ تشہد اور سلام کے درمیان (آخر۔ میں)یہ دعا پڑھتے تھے :اے اللہ !میرے اگلے پچھلے تمام گناہ معاف فرما دے ، وہ بھی جو میں نے چھپ کر  کیے اور وہ بھی جو میں نے اعلانیہ کیے اور جو میں نے زیادتی کی اور وہ گناہ بھی جنہیں تو مجھ سے زیادہ جانتا ہے۔ تو ہی آگے بڑھانے والا اور تو ہی پیچھے کرنے والا ہے ،تیرے سوا کوئی معبود نہیں۔ (مسلم)
توثیق الحدیث : اخرجہ مسلم (۷۷۱)۔ 
۱۴۲۵۔ حضرت عائشہ ؓ بیان کرتی ہیں کہ رسول اللہﷺ اپنے رکوع اور سجود میں اکثر یہ دعا پڑھا کرتے تھے اے اللہ ! تو پاک ہے اور اے ہمارے رب! تمام تعریفیں تیرے لیے ہیں ،اے اللہ! مجھے بخش دے۔ (متفق علیہ)
توثیق الحدیث : اخرجہ البخاری (/۲۸۱۲۔ فتح)و مسلم (۴۸۴)۔ 
۱۴۲۶۔ حضرت عائشہ ؓ سے روایت ہے کہ رسول اللہﷺ اپنے رکوع اور سجود میں یہ دعا پڑھا کرتے تھے (میرا رکوع و سجود اس کے لیے ہے جو)بہت ہی پاک اور بڑا مقدس ہے، فرشتوں اور جبرائیل ؑ کا رب (مسلم)
توثیق الحدیث : اخرجہ مسلم (۴۸۷)۔ 
۱۴۲۷۔ حضرت ابن عباس ؓ سے روایت ہے کہ رسول اللہﷺ نے فرمایا: پس رکوع میں رب عزوجل کی خوب عظمت بیان کرو اور جبکہ سجود کرو تو ان میں خوب دعا کیا کرو۔ تو زیادہ امید ہے کہ تمہاری دعائیں قبول کی جائیں۔ (مسلم)
توثیق الحدیث : اخرجہ مسلم (۴۷۹)۔ 
۱۴۲۸۔ حضرت ابو ہریرہ ؓ سے روایت ہے کہ رسول اللہﷺ نے فرمایا: بندہ اپنے رب کے سب سے زیادہ قریب اس وقت ہوتا ہے جب وہ سجدے میں ہوتا ہے پس تم سجدے میں خوب دعا کیا کرو۔ (مسلم)
توثیق الحدیث : اخرجہ مسلم (۴۸۲)۔ 
۱۴۲۹۔ حضرت ابو ہریرہ ؓ ہی سے روایت ہے کہ رسول اللہﷺ اپنے سجدوں میں یہ دعا پڑھا کرتے تھے۔ اے اللہ ! میرے تمام چھوٹے اور بڑے پہلے اور پچھلے ،اعلانیہ اور پوشیدہ گناہ معاف فرما دے۔ 	 (مسلم)
توثیق الحدیث : اخرجہ مسلم (۴۸۳)۔ 
۱۴۳۰۔ حضرت عائشہ ؓ بیان کرتی ہیں کہ میں نے ایک رات نبیﷺ کو (بستر سے)گم پایا،میں نے تلاش کیا تو آپ رکوع یا سجدے کی حالت میں تھے اور یہ دعا پڑھ رہے تھے، اے اللہ !تو پاک ہے اپنی حمد کے ساتھ ،تیرے سوا کوئی معبود نہیں۔ اور ایک روایت میں ہے تلاش کرتے ہوئے میرا ہاتھ آپ کے قدموں کے تلوں پر جا لگا جبکہ آپ سجدے کی حالت میں تھے اور آپ کے دونوں پاؤں کھڑے تھے اور اور  آپ یہ دعا کر رہے تھے۔ اے اللہ !میں تیری رضا کے ذریعے تیری ناراضی سے ،تیری عافیت کے ذریعے تیری سزا سے اور تیری ذات کے ذریعے تجھ (تیرے عذاب) سے پناہ چاہتا ہوں۔ میں تیری تعریف و ثنا کا شمار نہیں کر سکتا ،تو ویسا ہی ہے جیسے تو نے اپنی تعریف کی۔ (مسلم)
توثیق الحدیث : اخرجہ مسلم (۴۸۶)۔ 
۱۴۳۱۔ حضرت سعد بن ابی وقاص ؓ بیان کرتے ہیں کہ ہم رسول اللہﷺ کی خدمت میں حاضر تھے کہ آپ نے فرمایا: کیا تم میں سے کوئی ایک روزانہ ہزار نیکی کمانے سے عاجز ہے ؟ پس آپ کے ہم نشینوں میں سے کسی نے آپ سے سوال کیا: کوئی کیسے ہزار نیکی کمائے گا؟ آپﷺ نے فرمایا: وہ سو بار ’’سبحان اللہ‘‘ پڑھنے گا تو اس کے لیے ہزار نیکی لکھ دی جائے گی یا اس کے ہزار گناہ معاف کر دیے جائیں گے۔ 	 (مسلم)
امام حمیدی ؒ نے بیان فرمایا: ’’کہ مسلم کی کتاب میں اسی طرح (أویحط)کے الفاظ ہیں۔ امام برقانی ؒ نے بیان کیا کہ شعبہ، ابو عوانہ اور یحییٰ قطان نے اسے موسیٰ سے، جس سے امام مسلم نے روایت کیا ہے ، الف کے بغیر یعنی (ویحط) بیان کیا ہے۔ 
توثیق الحدیث : اخرجہ مسلم (۲۶۹۸)۔ 
۱۴۳۲۔ حضرت ابو ذر ؓ سے روایت ہے کہ رسول اللہﷺ نے فرمایا: تم میں سے ہر شخص کے ہر عضو پر ہر صبح صدقہ ہے ، پس ہر مرتبہ (سبحان اللہ)کہنا صدقہ ہے ہر بار (لا الہ الا اللہ)کہنا صدقہ ہے ،ہر مرتبہ (اللہ اکبر) کہنا صدقہ ہے ،نیکی کا حکم دینا صدقہ ہے اور برائی سے منع کرنا صدقہ ہے اور ان سب سے وہ دو رکعتیں کافی ہو جاتی ہیں جنہیں وہ چاشت کے وقت ادا کرتا ہے۔ (مسلم)
توثیق الحدیث کے لیے حدیث نمبر (۱۱۸) ملاحظہ فرمائیں۔ 
۱۴۳۳۔ ام المومنین جویریہ بنت حارث ؓ سے روایت ہے کہ نبیﷺ صبح سویرے ہی نماز پڑھ کر ان کے پاس سے چلے گئے اور وہ (حضرت جویریہ) ابھی اپنی جائے نماز ہی پر تھیں پھر آپ چاشت کے بعد تشریف لائے تو وہ ابھی وہیں بیٹھی ہوئی تھیں۔ آپ نے فرمایا: تم ابھی تک اسی حالت میں ہو جس پر میں نے تمہیں چھوڑا تھا؟ حضرت جویریہ نے کہا :جی ہاں !پس نبیﷺ نے فرمایا:، میں نے تمہارے پاس سے جانے کے بعد چار کلمات تین بار کہے ،اگر ان کا وزن ان سے کیا جائے جو تم صبح سے کہہ رہی ہو تو یہ ان پر وزن میں بھاری ہوں گے (وہ کلمات یہ ہیں)ہم اللہ کی پاکیزگی اور حمد بیان کرتے ہیں اس کی مخلوق کی تعداد کے برابر اور اس کے نفس کی رضامندی کے موافق اور اس کے عرش کے وزن کے برابر اور اس کے کلمات کی روشنائی کے برابر۔ (مسلم)
اور مسلم ہی کی ایک روایت میں ہے۔ میں اللہ کی تسبیح بیان کرتا ہوں اس کی مخلوق کی تعداد کے برابر،اللہ کی پاکیزگی ہے اس کے نفس کی رضا کے برابر،اللہ کی پاکیزگی ہے ،اس عرش کے وزن کے برابر، اللہ کی پاکیزگی ہے اس کے کلمات کی روشنائی کے برابر۔ 
اور ترمذی کی روایت میں ہے :کیا میں تمہیں چند کلمات نہ سکھاؤں جنہیں تم پڑھتی رہو؟اللہ کی پاکیزگی ہے اس کی مخلوق کی تعداد کے برابر،اللہ کی پاکیزگی ہے اس کی مخلوق کی تعداد کے برابر،اللہ کی پاکیزگی ہے اس کی مخلوق کی تعداد کے برابر۔ اللہ کی پاکیزگی ہے اس کے اپنے نفس کی رضا کے برابر،اللہ کی پاکیزگی ہے اس کے اپنے نفس کی رضا کے برابر،اللہ کی پاکیزگی ہے اس کے اپنے نفس کی رضا کے برابر،اللہ کی پاکیزگی ہے اس کے عرش کے وزن کے برابر ،اللہ کے لیے پاکیزگی ہے اس کے عرش کے وزن کے برابر، ۔ اللہ کے لیے پاکیزگی ہے اس کے عرش کے وزن کے برابر، اللہ کے لیے پاکیزگی ہے اس کے کلمات کی روشنائی کے برابر، اللہ کے لیے پاکیزگی ہے اس کے کلمات کی روشنائی کے برابر، اللہ کے لیے پاکیزگی ہے اس کے کلمات کی روشنائی کے برابر۔ 
توثیق الحدیث : اخرجہ مسلم (۲۷۲۶)والروایۃ لہٗ، والثالثۃ عند الترمذی (۳۵۵۵)۔ 
۱۴۳۴۔ حضرت ابو موسیٰ اشعری ؓ سے روایت ہے کہ نبیﷺ نے فرمایا: اس شخص کی مثال جو اپنے رب کو یاد کرتا ہے اور جو یاد نہیں کر تا زندہ اور مردہ شخص کی طرح ہے۔ 	 (بخاری)
اور مسلم نے اسے (ان الفاظ سے) روایت کیا ہے کہ آپ نے فرمایا ’’اس گھر کی مثال جس میں اللہ کا ذکر کیا جاتا ہو اور وہ گھر جس میں اللہ کا ذکر نہ کیا جاتا ہو، زندہ اور مردہ کی طرح ہے‘‘ ۔ 
توثیق الحدیث : اخرجہ البخاری (/۲۰۸۱۱۔ فتح)، و مسلم (۷۷۹)۔ 
۱۴۳۵۔ حضرت ابوہریرہ سے روایت ہے کہ رسول اللہﷺ نے فرمایا: اللہ تعالیٰ فرماتا ہے : میں اپنے بندے کے اس گمان کے ساتھ ہوں جیسا وہ مجھ سے گمان رکھے اور میں اس کے ساتھ ہوتا ہوں جب وہ مجھے یاد کرتا ہے اگر وہ مجھے اپنے نفس (دل)میں یاد کرتا ہے تو میں بھی اسے اپنے نفس میں یاد کرتا ہوں اور اگر وہ مجھے کسی جماعت میں یاد کرتا ہے تو میں اسے ایسی جماعت اور مجلس میں یاد کرتا ہوں جو ان سے بہتر ہوتی ہے۔ 	 (متفق علیہ)
توثیق الحدیث کے لیے حدیث نمبر (۴۴۰) ملاحظہ فرمائیں۔ 
۱۴۳۶۔ حضرت ابو ہریرہ ؓ ہی بیان کرتے ہیں کہ رسول اللہﷺ نے فرمایا: ’’مفرّدون سبقت لے گئے‘‘ صحابہ نے عرض کیا: یا رسول اللہ ’’مفرّ دون کون ہیں ؟آپ نے فرمایا: اللہ تعالیٰ کو کثرت سے یاد کرنے والے مرد اور کثرت سے یاد کرنے والی عورتیں۔ (مسلم)
توثیق الحدیث : اخرجہ مسلم (۲۶۷۶)۔ 
۱۴۳۷۔ حضرت جابر ؓ بیان کرتے ہیں کہ میں نے رسول اللہﷺ سے سنا،آپ نے فرمایا: سب سے افضل ذکر ’’لا الہ الا اللہ‘‘ ہے۔ (ترمذی۔ حدیث حسن ہے)
توثیق الحدیث : حسن۔ اخرجہ الترمذی (۳۳۸۳)و ابن ماجہ (۳۸۰۰)باسناد حسن۔ 
۱۴۳۸۔ حضرت عبد اللہ بن بسر ؓ سے روایت ہے کہ ایک آدمی نے عرض کی یا رسول اللہ !شرائع (احکام) اسلام مجھ پر بہت زیادہ ہو گئے ہیں ،پس مجھے کوئی ایسا حکم بتائیں جسے میں مضبوطی سے پکڑ لوں ؟ آپ نے فرمایا: تمہاری زبان اللہ کے ذکر سے تر رہنی چاہیے۔ (ترمذی۔ حدیث حسن ہے)
توثیق الحدیث : صحیح الترمذی (۳۳۷۵)و احمد (/۱۸۸۴)والحاکم (/۴۹۵۱)۔ 
۱۴۳۹۔ حضرت جابر ؓ سے روایت ہے کہ نبیﷺ نے فرمایا: جس شخص نے ’’سبحان اللہ وبحمدہ ‘‘ پڑھا اس کے لیے جنت میں کھجور کا درخت لگا دیا جاتا ہے۔ 	 (ترمذی۔ حدیث حسن ہے)
توثیق الحدیث : صحیح بشواھد۔ اخرجہ الترمذی (۳۴۶۵)باسناد ضعیف۔ 
اس کی سند اگرچہ ضعیف ہے کیونکہ ابوزبیر نے جابر سے ’’عن‘‘ سے بیان کیا ہے لیکن مسند احمد (/۴۴۰۳) میں اس کاا یک شاہد ہے۔ پس یہ اپنے شاہد کی وجہ سے صحیح ہے۔ 
۱۴۴۰۔ حضرت ابن مسعود ؓ بیان کرتے ہیں کہ رسول اللہﷺ نے فرمایا: جس رات مجھے معراج کرائی گئی اس رات ابراہیمؑ سے میری ملاقات ہوئی انھوں فرمایا: اے محمد! میری طرف سے اپنی امت کو سلام کہنا اور انہیں بتانا کہ جنت کی مٹی پاکیزہ (زرخیز) اور اس کا پانی میٹھا ہے ،لیکن وہ ایک چٹیل میدان ہے اور بے شک (سبحان اللہ والحمد للہ ولا الہ الا و اللہ اکبر)کہنا وہاں درخت لگانا ہے۔ 	 (ترمذی۔ حدیث حسن ہے)
توثیق الحدیث : حسن لشواھد ہ۔ اخرجہ الترمذی (۳۴۶۲)۔ 
یہ حدیث عبد ا لرحمن اسحاق واسطی کی وجہ سے ضعیف ہے لیکن مسند احمد (/۴۱۸۵)اور مجمع الزوائد (/۹۸۱۰)۔ میں موجود شواہد کی وجہ سے حسن ہے۔ 
۱۴۴۱۔ حضرت ابو دردا ؓ بیان کرتے ہیں کہ رسول اللہﷺ نے فرمایا: کیا میں تمہیں تمہارے اعمال میں سے ایسے عمل کی خبر نہ دوں جو سب سے بہتر، تمہارے آقا کے ہاں بہت پاکیزہ تمہارے درجات میں سب سے زیادہ اضافہ کرنے والا، تمہارے لیے سونے چاندی کے خرچ کرنے سے بہتر اور اس بھی بہتر کہ تم اپنے دشمن سے مقابلہ کرو،پس تم ان کی گردنیں مارو اور وہ تمہاری گردنیں ماریں ؟ صحابہ نے عرض کیا کیوں نہیں ! آپ نے فرمایا:اللہ تعالیٰ کا ذکر۔ (ترمذی۔ امام حاکم ابو عبداللہ نے کہا :اس کی سند صحیح ہے)
توثیق الحدیث : صحیح اخرجہ الترمذی (۳۳۷۷)و ابن ماجہ (۳۷۹۰)و احمد (/۱۹۵۵)والحاکم (/۴۹۶۱)۔ 
۱۴۴۲۔ حضرت سعد بن ابی وقاص ؓ سے روایت ہے کہ وہ رسول اللہﷺ کے ساتھ ایک عورت کے پاس آئے جسکے سامنے گٹھلیاں یا کنکریاں پڑ ی ہوئی تھیں اور وہ ان کے ساتھ تسبیح کر رہی تھیں ، آپ نے فرمایا:کیا میں تمہیں ایسا عمل نہ بتاؤں جو تیرے لیے اس سے زیادہ آسان یا اس سے زیادہ افضل ہو؟پھر آپ نے فرمایا:کہو (سبحان اللہ) (اللہ کے لیے پاکیزگی ہے)ان چیزوں کی تعداد کے برابر جو اس نے آسمان میں پیدا کیں ،اللہ تعالیٰ کے لیے پاکیزگی ہے ان تمام چیزوں کی تعداد کے برابر جو اس نے زمین میں پیدا کیں ،اللہ کے لیے پاکیزگی ہے ان تمام چیزوں کی تعداد کے برابر جو آسمان و زمین کے درمیان ہیں اور اللہ کے لیے پاکیزگی ہے ان تمام چیزوں کی تعداد کے برابر جو اس نے پیدا کرنی ہیں ’’اللہ اکبر‘‘ بھی اس کی مثل ’’الحمد للہ‘‘ بھی اس کی مثل ’’لا الہ الا اللہ‘‘ بھی اس کی مثل اور  ’’لا حول ولا قوۃ الا باللہ‘‘ بھی اس کی مثل ہے۔ (ترمذی۔ حدیث حسن ہے)
توثیق الحدیث : ضعیف۔ اخرجہ ابو داؤد (۱۵۰۰)و الترمذی (۳۵۶۷) با سناد ضعیف۔ 
یہ حدیث ضعیف ہے کیونکہ اس کی سند میں خزیمہ روایہ ،عائشہ بنت طلحہ روایت کرتی ہیں۔ مجہول (غیر۔ معروف)۔ ہے۔ اصل حدیث صحیح مسلم (۲۷۲۶)میں ہے جو حضرت جویریہ ؓ سے مروی ہیں لیکن اس میں گٹھلیوں اور کنکریوں کا ذکر نہیں۔ 
۱۴۴۳۔ حضرت ابو موسیٰ بیان کرتے ہیں کہ رسول اللہﷺ نے مجھے فرمایا: کیا میں تمہیں جنت کے خزانوں میں سے ایک خزانے کے بارے میں نہ بتاؤں ؟ میں نے عرض کیا :کیوں نہیں یا رسول اللہ! آپ نے فرمایا: وہ خزانہ ’’لا حول ولا قوۃ الا باللہ‘‘ ہے۔ (متفق علیہ)
توثیق الحدیث : اخرجہ البخاری (/۱۸۷۱۱و۲۱۳۔ ۲۱۴۔ فتح)و مسلم (۲۷۰۴)۔ 
۲۴۵۔ باب: کھڑے، بیٹھے، لیٹے ہوئے، وضو کے بغیر اور حالت جنابت اور حیض میں اللہ کا ذکر کرنا جائز ہے البتہ جنبی اور حائضہ قرآن نہیں پڑھ سکتے 
اللہ تعالیٰ۔ نے فرمایا: بے شک آسمانوں اور زمین کی پیدائش اور رات اور دن کے ادل بدل کرانے جانے میں عقل مندوں کیلئے نشانیاں ہیں ،وہ جو کھڑے ،بیٹھے اور اپنے پہلوؤں پر اللہ کو یاد کرتے ہیں۔ (آل عمران۔ :۱۹۰، ۱۹۱)
۱۴۴۴۔ حضرت عائشہ بیان کرتی ہیں کہ رسول اللہﷺ ہر حال میں اللہ کا ذکر فرمایا کرتے تھے۔ 	 (مسلم)
توثیق الحدیث : اخرجہ مسلم (۳۷۳)۔ 
۱۴۴۵۔ حضرت ابن عباس ؓ سے روایت ہے کہ نبیﷺ نے فرمایا:اگر تم میں سے کوئی ایک جب اپنی بیوی کے پاس (ہم بستری کیلئے) جانے کا ارادہ کر کے تو یہ دعا پڑھے۔ اللہ کے نام کے ساتھ اے اللہ !ہم (میاں بیوی) کو شیطان سے بچا۔ اور (اس ہم بستری کی وجہ سے جو تو ہمیں اولاد عطا فرمائے اسے بھی شیطان سے بچا۔ ‘‘ پس ان دونوں کے درمیان جو بھی اولاد مقدر ہوئی تو شیطان اسے بھی نقصان نہیں پہنچا سکے گا۔ 		 (متفق علیہ)
توثیق الحدیث : اخرجہ البخاری (/۳۳۵۶۔ فتح)و مسلم (۱۴۳۴)۔ 
۲۴۶۔ باب:سونے اور بید ار ہونے کے وقت کیا پڑھنا چاہیے ؟
۱۴۴۶۔ حضرت حذیفہ اور حضرت ابوذر ؓ بیان کرتے ہیں کہ جب رسول اللہﷺ اپنے بستر پر لیٹنے کے لیے آتے تو یہ دعا پڑھتے تھے۔ ’’اے اللہ !میں تیرے نام کے ساتھ مرتا اور زندہ ہوتا ہوں ’’اور جب آپ بیدار ہوتے تو پھر یہ دعا پڑھتے تھے۔ ’’تمام تعریفیں اس اللہ کے لیے ہیں جس نے ہمیں مارنے کے بعد زندہ کیا اور اسی کی طرف ہم سب نے اکٹھا ہونا ہے‘‘ ۔ 	 (ترمذی)
توثیق الحدیث : اخرجہ البخاری (/۱۱۳۱۱۔ ۱۳۰۔ فتح)۔ 
۲۴۷۔ باب: ذکر کے حلقوں کی فضیلت،ان میں شرکت کا مستحب ہونا اور عذر کے بغیر انہیں چھوڑ نے کی ممانعت 
اللہ تعالیٰ نے فرمایا:اور اپنے نفس کو ان لوگوں کے ساتھ باندھ رکھیے جو صبح شام اپنے رب کو پکارتے ہیں ، اس کی رضامندی کے ارادے سے اور آپ کی آنکھیں ان سے تجاوز نہ کریں۔ 	 (الکھف:۲۸)
۱۴۴۷۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: بے شک اللہ کے کچھ فرشتے ہیں جو اللہ کا ذکر نے والوں کو تلاش کرنے کیلئے راستوں میں گھومتے پھرتے ہیں ،جب وہ کسی قوم کو اللہ کا ذکر کرتے ہوئے پاتے ہیں تو وہ فرشتے اپنے ساتھیوں کو آواز دیتے ہیں کہ اپنے مقصد کی طرف آؤ۔ پس وہ فرشتے انہیں آسمان سے دنیا تک اپنے پروں سے ڈھانپ لیتے ہیں۔ پس (جب فرشتے اللہ کے پاس پہنچتے ہیں تو)ان کا رب ان سے پوچھتا ہے حالانکہ وہ خود خوب جانتا ہے کہ میرے بندے کیا کہہ رہے تھے ؟ آپ نے فرمایا: فرشتے جواب دیتے ہیں : وہ تیری تسبیح وتکبیر اور تحمید و تمجید بیان کر رہے تھے۔ اللہ تعالیٰ پوچھتا ہے :کیا انھوں نے مجھے دیکھا ہے ؟و ہ جواب دیتے ہیں :نہیں اللہ کی قسم ! انھوں نے آپ کو نہیں دیکھا۔ اللہ تعالیٰ فرماتا ہے : اگر وہ مجھے دیکھ لیں تو (پھر ان کی کیا کیفیت ہو) ؟ آپ نے فرمایا: فرشتے کہتے ہیں اگر وہ آپ کو دیکھ لیں پھر تو وہ آپ کی اور زیادہ عبادت کریں اور آپ کی اور زیادہ تحمید و تسبیح بیان کریں۔ اللہ پوچھتا ہے :وہ کیا چیز مانگ رہے تھے ؟آپ نے فرمایا: فرشتے عرض کرتے ہیں وہ آپ سے جنت مانگتے تھے۔ آپ نے فرمایا اللہ تعالیٰ پو چھتا ہے : کیا انھوں نے جنت دیکھی ہے ؟آپ نے فرمایا:وہ جواب دیتے ہیں نہیں اللہ کی قسم! اے رب!انھوں نے اسے نہیں دیکھا۔ آپ نے فرمایا: ’’اللہ تعالیٰ فرماتا ہے : اگر وہ اسے دیکھ لیں تو (پھر ان کی کیا حالت ہو)؟!آپ نے فرمایا فرشتے کہتے ہیں :اگر وہ اس جنت کو دیکھ لیں تو پھر اس کے بارے میں ان کی حرصو طلب اور رغبت بہت زیادہ بڑھ جائے۔ فرمایا:وہ کس چیز سے پناہ مانگتے تھے ؟ عرض کیا وہ آگ (جہنم)سے پناہ مانگتے ہیں۔ فرمایا:اللہ پوچھتا ہے کیا انھوں نے جہنم کو دیکھا ہے ؟ فرمایا: وہ عرض کرتے ہیں : نہیں !اللہ کی قسم !انھوں نے اسے نہیں دیکھا۔ اللہ پو چھتا ہے اگر وہ اسے دیکھ لیں تو (پھر ان کی کیا حالت ہو)؟!فرمایا:فرشتے جواب دیتے ہیں اگر وہ اسے دیکھ لیں تو وہ اس سے بہت دور بھاگیں اور اس سے بہت زیادہ ڈریں۔ فرمایا: اللہ تعالیٰ فرماتا ہے :فرشتو!میں تمہیں گواہ بناتا ہوں کہ میں نے ان سب کو بخش دیا۔ فرمایا: فرشتوں میں سے ایک فرشتہ کہتا ہے :ان (ذکر کرنے والوں) میں ایک ایسا آدمی تھا جوان میں سے نہیں تھا ،وہ تو صرف کسی ضرورت کے تحت وہاں آیا تھا۔ اللہ تعالیٰ فرماتا ہے یہ (ذکر کرنے والے) ایسے ہم نشین ہیں ان کے ساتھ بیٹھنے والا بھی محروم نہیں رہتا۔ 	 (متفق علیہ)
اور مسلم کی ایک روایت میں ہے، جو حضرت ابو ہریرہؓ سے مروی ہے کہ نبیﷺ نے فرمایا: بے شک اللہ کے کچھ فرشتے جو چلتے پھرتے رہتے ہیں اور وہ حفاظت کرنے والے فرشتوں سے الگ ہیں ،وہ ذکر کی مجلسیں اور محفلیں تلا ش کرتے ہیں پس جب وہ ایسی مجلس پاتے ہیں جہاں ذکر ہو رہا ہو تو وہ انکے ساتھ بیٹھ جاتے ہیں اور پروں کے ساتھ ایک دوسرے کو ڈھانپ لیتے ہیں حتیٰ کہ وہ ان کے اور آسمان دنیا کے درمیان خلا کو بھر دیتے ہیں۔ پس جب وہ ذکر کرنے والے الگ الگ ہو جاتے ہیں تو یہ فرشتے آسمان کی طرف چڑھ جاتے ہیں تو اللہ عزوجل فرماتا ہے ، حالانکہ وہ خوب جانتا ہے : (فرشتو!)تم کہاں سے آئے ہو ؟ وہ عرض کرتے ہیں ہم تیرے ان بندوں کے پاس سے آئے ہیں جو زمین پر ہیں ،وہ تیری تسبیح و تکبیر اور تہلیل و تحمید بیان کرتے اور تجھ سے کچھ مانگتے تھے۔ اللہ پوچھتا ہے وہ مجھ سے کیا مانگتے تھے ؟ فرشتے کہتے ہیں وہ تجھ سے تیری جنت کا سوال کرتے تھے۔ اللہ پوچھتا ہے کی انھوں نے میری جنت دیکھی ہے ؟ وہ عرض کرتے ہیں نہیں اے پروردگار!اللہ فرماتا ہے اگر وہ میری جنت دیکھ لیں تو (پھر ان کی کیا حالت ہو)؟فرشتے عرض کرتے ہیں وہ تجھ سے پناہ بھی طلب کر رہے تھے۔ اللہ پوچھتا ہے وہ کس چیز سے اپنی پناہ طلب کر رہے تھے۔ فرشتے جواب دیتے ہیں کہ اے رب ! تیری آگ سے پناہ طلب کرتے تھے۔ 
اللہ تعالیٰ فرماتا ہے :کیا انھوں نے میری آگ دیکھی ہے ؟ فرشتے عرض کرتے ہیں :نہیں !اللہ تعالیٰ پوچھتا ہے ہے اگر میری آگ دیکھ لیں تو (پھر ان کی کیا حالت ہو گی)؟!پھر فرشتے عرض کرتے ہیں :تجھ سے بخشش بھی طلب کر رہے تھے۔ اللہ تعالیٰ فرماتا ہے : میں نے انہیں بخش دیا اور وہ جس چیز کا سوال کر رہے تھے وہ میں نے انہیں عطا کر دی اور وہ جس چیز سے پناہ طلب کر رہے تھے میں نے اس سے انہیں پناہ دی۔ فرمایا:فرشتے عرض کرتے ہیں اے رب! ان میں فلاں آدمی بھی تھا جو بہت گناہ گار تھا ،وہ تو صرف وہاں سے گزر تا ہوا ان کے ساتھ بیٹھ گیا تھا اللہ تعالیٰ فرماتا ہے میں نے اسے بھی بخش دیا (کیونکہ)۔ وہ (ذکر نے والے) تو ایسے لوگ ہیں کہ ان کے ساتھ بیٹھنے والے بھی محروم نہیں ہوتے۔ 
توثیق الحدیث : اخرجہ البخاری (/۲۰۸۱۱۔ ۲۰۹۔ فتح)و مسلم (۲۶۸۹)۔ 
۱۴۴۸۔ حضرت ابو ہریرہ ؓ اور حضرت ابو سعید ؓ بیان کرتے ہیں کہ رسول اللہﷺ نے فرمایا: جو لوگ اللہ عزوجل کا ذکر کرنے بیٹھتے ہیں تو فرشتے انہیں گھیر لیتے ہیں ،رحمت انہیں ڈھانپ لیتی ہے اور ان پر سکینت نازل ہوتی ہے اور اللہ تعالیٰ انکا ذکر ان (فرشتوں)کے ہاں کرتا ہے جو اس کے پاس ہیں۔ 	 (مسلم)
توثیق الحدیث :اخرجہ مسلم (۲۷۰۰)
۱۴۴۹۔ حضرت ابو واقد حارث بن عوف ؓ سے روایت ہے کہ رسول اللہﷺ ایک مرتبہ مسجد میں تشریف فرما تھے اور لوگ بھی آپ کے پاس بیٹھے ہوئے تھے کہ اتنے میں تین آدمی آئے۔ پس دو۔ تو رسول اللہﷺ کی طرف متوجہ ہوئے اور ایک چلا گیا، وہ دونوں رسول اللہﷺ کے پاس کھڑے ہو گئے پھر ان میں سے ایک نے حلقے (مجلس) میں خالی جگہ دیکھی تو وہ وہاں بیٹھ گیا اور دوسرا شخص ان کے پیچھے بیٹھ گیا اور رہا تیسرا تو وہ پیٹھ پھیر کر چلا گیا۔ پس جب رسول اللہﷺ فارغ ہوئے تو فرمایا: کیا میں تمہیں ان تین آدمیوں کے بارے میں نہ بتاؤں ؟ان میں سے ایک نے اللہ تعالیٰ کی پناہ طلب کی تو اللہ تعالیٰ نے اسے اپنی طرف پناہ دے دی ،رہا دوسرا شخص تو اس نے (مجلس میں گھسنے) میں شرم محسوس کی تو اللہ نے بھی اس سے شرم کا معاملہ کیا اور تیسرے آدمی نے اعراض کیا تو اللہ تعالیٰ نے بھی اس سے اعراض فرمایا: 	 (متفق علیہ)
توثیق الحدیث : اخرجہ البخاری (/۱۵۶۱۔ فتح)و مسلم (۲۱۷۶)۔ 
۱۴۵۰۔ حضرت ابو سعید خدری ؓ بیان کرتے ہیں کہ حضرت معاویہؓ مجلس میں ایک حلقے کے پاس آئے تو ان سے پوچھا تم یہاں کس لیے بیٹھے ہو؟ انھوں نے بتایا کہ ہم اللہ کا ذکر کرنے کیلئے بیٹھے ہیں۔ 
حضرت معاویہؓ نے فرمایا: اللہ کی قسم ! کیا تم اسی لیے بیٹھے ہو؟ انھوں نے بتایا کہ ہاں ہم صرف اسی لیے بیٹھے ہیں۔ حضرت معاویہ ؓ نے فرمایا: سن لو!میں نے تمہیں جھوٹا سمجھتے ہوئے قسم نہیں اٹھوائی،سنو!کوئی شخص ایسا نہیں جسے رسول اللہﷺ کے ساتھ مجھ جیسا تعلق ہو اور پھر وہ مجھ سے کم حدیثیں بیان کرنے والا ہو،بے شک رسول اللہﷺ اپنے صحابہ کے ایک حلقے کے پاس تشریف لائے تو فرمایا: تم یہاں کس لیے بیٹھے ہو؟انھوں نے عرض کیا : ہم اللہ کا ذکر کرنے اور اس بات پر اس کا شکر کرنے کیلئے بیٹھے ہیں کہ اس نے ہمیں اسلام کی ہدایت سے نوازا اور اس کے ذریعے ہم پر احسان فرمایا۔ رسول اللہﷺ نے فرمایا: اللہ کی قسم !کیا تم اسی مقصد کیلئے بیٹھے ہو؟انھوں نے عرض کیا :اللہ کی قسم !ہم صرف اسی مقصد کیلئے بیٹھے ہیں۔ آپﷺ نے فرمایا: میں نے تم سے اس لیے قسم نہیں اٹھوائی کہ میں تمہیں جھوٹا یا مشکوک سمجھتا ہوں بلکہ میرے پاس جبریل ؑ تشریف لائے تو انھوں نے مجھے بتایا کہ اللہ تم پر فرشتوں کے سامنے فخر کرتا ہے۔ 	 (مسلم)
توثیق الحدیث : اخرجہ مسلم (۲۷۰۱)۔ 
۲۴۸۔ باب: صبح شام اللہ تعالیٰ کا ذکر کرنا
اللہ تعالیٰ نے فرمایا: اپنے رب کو اپنے دل میں یاد کرو، گڑ گڑ آتے اور ڈرتے ہوئے، نہ کہ اونچی آواز 
سے ، صبح و شام اور غفلت کرنے والوں میں سے نہ ہوؤ۔ (الاعراف:۲۰۵)
اہل لغت نے بیان کیا ہے (الاصال)أصیل کی جمع ہے اور یہ عصر اور مغرب کے درمیان کا وقت ہے۔ 
اور فرمایا: اور اپنے رب کی خوبیوں کے ساتھ پاکیزگی بیان کرو،سورج کے طلوع و غروب ہونے سے قبل۔ 	 (طہ:۱۳۰)
نیز فرمایا: صبح و شام اپنے رب کی حمد کے ساتھ اس کی تسبیح بیان کرو۔ (غافر:۵۵)
اہل لغت نے کہا ہے کہ (العشی)سورج کے ڈھلنے سے لے کر اس کے غروب ہو نے تک کا درمیانی وقت ہے۔ 
اور فرمایا: (اللہ کا نور ایسے) گھروں میں ملے گا جن کی بابت اللہ نے حکم دیا ہے انہیں بلند کیا جائے اور ان میں اس کا ذکر کیا جائے ،وہ ان (مساجد)میں صبح و شام تعالیٰ کی تسبیح کرتے ہیں ان میں ایسے لوگ ہیں کہ انہیں کاروبار اور خریدو فروخت اللہ کی یاد سے غافل نہیں کرتی۔ (النور:۳۶، ۳۷)
اور فرمایا: بے شک ہم نے پہاڑوں کو ان کے زیر فرمان کر دیا تھا،وہ صبح و شام (حضرت داؤد ؑ کے ساتھ) اللہ کی پاکیزگی بیان کرتے تھے۔ (ص:۱۸)
۱۴۵۱۔ حضرت ابوہریرہؓ بیان کرتے ہیں کہ رسول اللہﷺ نے فرمایا: جو شخص صبح شام سو مرتبہ ’’سبحان۔ اللہ وبحمدہ‘‘ پڑھے تو قیامت والے دن اس شخص سے افضل عمل کوئی نہیں لائے گا ،سوائے اس شخص کے جس نے اسکی مثل یا اس سے ز یا دہ دفعہ یہ کلمات کہے۔ (مسلم)
توثیق الحدیث : اخرجہ مسلم (۲۶۹۲)۔ 
۱۴۵۲۔ حضرت ابوہریرہ ؓ ہی بیان کرتے ہیں کہ ایک آدمی نبیﷺ کی خدمت میں حاضر ہوا تو اس نے عرض کیا یا رسول اللہ !گزشتہ رات مجھے بچھو کے کاٹنے کی بہت تکلیف پہنچی۔ آپ نے فرمایا: اگر تو شام کے وقت یہ دعا پڑھ لیتا ’’میں اللہ تعالیٰ کے پورے کلمات کے ساتھ اس کی پناہ مانگتا ہوں ہر اس چیز کے شر سے جو اس نے پیدا کی‘‘ ۔ تو یہ بچھو تجھے نقصان نہ پہنچاتا۔ (مسلم)
توثیق الحدیث : اخرجہ مسلم (۲۷۰۹)۔ 
۱۴۵۳۔ حضرت ابو ہریرہ ؓ سے روایت ہے کہ نبیﷺ جب صبح کرتے تو یہ دعا پڑھتے تھے : ’’اے اللہ۔ ! تیرے (نام کے)کے ساتھ ہم نے صبح کی اور شام کی، تیرے ساتھ ہی ہم زندہ ہیں اور تیرے (نام کے) ساتھ ہم فوت ہوں گے اور تیری ہی طرف اکٹھے ہونا ہے۔ ‘‘ اور جب آپ شام کرتے تو یہ دعا پڑھتے : ’’اے اللہ !ہم نے تیرے (نام کے)ساتھ ہی ہم زندہ ہیں اور تیرے (نام کے) ساتھ ہی ہم فوت ہوں گے اور تیری ہی طرف ہم نے لوٹنا ہے۔ (ابوداؤد، ترمذی۔ حدیث حسن ہے)
توثیق الحدیث : صحیح۔ اخرجہ البخاری فی الأ دب المفرد (۱۱۹۹)وابو داؤد (۵۰۶۸)و الترمذی (۳۳۹۱)،و ابن ماجہ (۳۸۶۸)۔ 
۱۴۵۴۔ حضرت ابو ہریرہؓ سے روایت ہے کہ حضرت ابو بکر صدیق ؓ نے عرض کیا:یا رسول اللہ ! مجھے ایسے کلمات بتائیں۔ جنہیں میں صبح شام پڑھا کروں۔ آپ نے فرمایا: یہ پڑھا کرو : اے اللہ !آسمانوں اور زمین کو عدم سے وجود میں لانے والے غیب اور ظاہر کو جاننے والے !ہر چیز کے رب اور مالک !میں گواہی دیتا ہوں کہ تیرے سوا کوئی معبود نہیں ،میں اپنے نفس کے شر،شیطان کے شر اور اس (کی دعوت) شرک سے تیری پناہ طلب کرتا ہوں۔ آپ نے فرمایا: جب تم صبح کر و،جب تم شام کرو اور جب تم اپنے بستر پر لیٹو تو یہ کلمات پڑھا کرو۔ (ابو داؤد، ترمذی۔ حدیث حسن صحیح ہے)
توثیق الحدیث : صحیح۔ اخرجہ البخاری فی (الأدب المفرد)) (۱۲۰۲) وابوداؤد (۵۰۶۷)و الترمذی (۳۳۹۲)و احمد (/۹۱و۱۰، /۲۹۷۲)۔ 
۱۴۵۵۔ حضرت ابن مسعود ؓ بیان کرتے ہیں کہ جب نبیﷺ شام کرتے تو یہ دعا پڑھتے : ہم نے اور اللہ کے ملک نے شام کی ، تمام تعریفیں اللہ کے لیے ہیں ،اس کے سوا کوئی معبود نہیں ،و ہ یکتا ہے ،اس کا کوئی شریک نہیں۔ راوی حدیث کا بیان ہے : میرا خیال ہے کہ آپ نے یہ کلمات بھی ساتھ فرمائے : اسی کے لیے بادشاہی ہے اسی کے لیے تمام تعریفیں ہیں اور وہ ہر چیز پر قادر ہے۔ اے میرے پروردگار! میں تجھ سے اس کی خیر و بھلائی کا سوال کرتا ہوں جو اس رات میں ہے اور اس بھلائی کا جو اس کے بعد ہے اور میں تجھ سے اس شر سے پناہ چاہتا ہوں جو اس رات میں ہے اور اس شر سے جو اس کے بعد ہے۔ اے میرے رب!میں سستی سے اور بڑھاپے کی تکلیف سے تیری پناہ چاہتا ہوں۔ اے میرے رب! میں اس عذاب سے جو آگ میں ہو گا اور اس عذاب سے جو قبر میں ہو گا ،تیری پناہ مانگتا ہوں۔ اور جب صبح ہوتی تو بھی آپ یہ کلمات پڑھتے۔ (لیکن صبح کے وقت ’’أَمْسَیْنَا وَأَمْسَی الْمُلْکُ لِلّٰہِ ،کی جگہ یہ پڑھتے ’’أَصْبَحْنَا وَأَصْبَحَ الْمُلْکُ لِلّٰہِ‘‘ ہم نے صبح کی اور اللہ کے ملک نے صبح کی۔ 	 (مسلم)
توثیق الحدیث : اخرجہ مسلم (۲۷۲۳)۔ 
۱۴۵۶۔ حضرت عبداللہ بن خبیب ؓ (خا پر پیش) بیان کرتے ہیں کہ رسول اللہﷺ نے مجھے فرمایا: تم صبح شام تین تین مرتبہ ﴿قل ہو اللہ احد ﴾ ﴿قل أعوذبرب الفلق﴾ ﴿قل أعوذ برب الناس﴾ پڑھ لیا کرو، یہ تمہیں ہر چیز سے کافی ہو جائیں گی۔ (ابو داؤد، ترمذی۔ حدیث حسن صحیح ہے)
توثیق الحدیث : حسن۔ اخرجہ ابو داؤد (۵۰۸۲)و الترمذی (۳۵۷۵)با سنا حسن۔ 
۱۴۵۷۔ حضرت عثمان بن عفان ؓ بیان کرتے ہیں کہ رسول اللہﷺ نے فرمایا: جو بندہ ہر روز صبح کے وقت ہر رات شام کے وقت تین مرتبہ یہ دعا پڑھتے ﴿بسم اللہ الذی لا یضر مع اسمہ شيءو فی الأرض ولافی السما وھو السمیع العلیم﴾ (اللہ کے نام کے ساتھ جس کے (بابرکت)نام کے ہوتے ہوئے زمین میں کوئی چیز نقصان نہیں پہنچا سکتی اور نہ آسمان میں سے اور وہ سننے والا اور جاننے والا ہے)تو اسے کوئی چیز نقصان نہیں پہنچائے گی۔ (ابو داؤد، ترمذی۔ حدیث حسن صحیح ہے)
توثیق الحدیث : صحیح۔ اخرجہ البخاری فی ( (الأدب المفرد)) (۶۶۰)وابو داؤد (۵۰۸۸و۵۰۸۹)و الترمذی (۳۳۸۸)ابن ماجہ (۳۸۶۹)والنسائی فی ( (عمل الیوم واللیلۃ)) (۱۵و۱۶)والحاکم (/۵۱۳۱)۔ 
۲۴۹۔ باب:سونے کے وقت پڑھنے کی دعائیں 
اللہ تعالیٰ نے فرمایا: بے شک آسمانوں اور زمین کی پیدائش میں اور رات دن کے ادل بدل کرانے جانے میں عقلمندوں کے لیے نشانیاں ہیں ، وہ جو کھڑے بیٹھے اور لیٹے ہوئے اللہ کو یاد کرتے ہیں اور آسمانوں اور زمین کی پیدائش میں غور و فکر کرتے ہیں۔ (آل عمران:۱۹۰، ۱۹۱)
۱۴۵۸۔ حضرت حذیفہ ؓ اور حضرت ابو ذر ؓ سے روایت ہے کہ رسول اللہﷺ جب اپنے بستر پر لیٹتے تو یہ دعا پڑھتے تھے۔ اے اللہ !میں تیرے نام کے ساتھ زندہ ہوتا اور مرتا ہوں۔ (بخاری)
توثیق الحدیث کے لیے حدیث نمبر (۸۱۷)اور (۱۴۴۶)ملاحظہ فرمائیں۔ 
۱۴۵۹۔ حضرت علی ؓ سے روایت ہے کہ رسول اللہﷺ نے انہیں اور حضرت فاطمہ ؓ کو فرمایا: جب تم اپنے بستر پر لیٹ جاؤ تو ۳۳، ۳۳ بار اللہ اکبر، سبحان اللہ اور الحمد للہ‘‘ کہو اور ایک روایت میں سبحان اللہ ۳۴مرتبہ کا کہنے کا ذکر ہے اور ایک روایت میں اللہ اکبر ۳۴ مرتبہ کہنے کا ذکر ہے۔ (متفق علیہ)
توثیق الحدیث : اخرجہ البخاری (/۲۱۵۶۔ ۲۱۶۔ فتح)و مسلم (۲۷۲۷)والروایۃ الثانۃعند البخاری (/۱۱۹۱۱۔ فتح)۔ 
۱۴۶۰۔ حضرت ابو ہریرہؓ۔ بیان کرتے ہیں کہ رسول اللہﷺ نے فرمایا: جب تم میں سے کوئی اپنے بستر پر لیٹنے لگے تو اسے چاہئے کہ وہ اپنے تہ بند کے اندرونی حصے کے ساتھ بستر کو جھاڑ لے ، اس لیے کہ اسے معلوم نہیں کہ اس کے بعد کون اس بستر پر آیا ،پھر یہ دعا پڑھے : اے میرے رب!میں نے تیرے نام کے ساتھ اپنے پہلو کو بستر پر رکھا ہے اور تیرے ہی نام کے ساتھ اسے اٹھاؤں گا، اگر تو نے (دوران نیند) میری روح قبض کر لی تو پھر اس پر رحم فرمانا اور اگر توا سکو چھوڑ دے تو پھر اس کی ویسے ہی حفاظت فرما جیسے تو اپنے نیک بندوں کی حفاظت فرماتا ہے۔ (متفق علیہ)
توثیق الحدیث : اخرجہ البخاری (/۱۲۵۱۱۔ ۱۲۶۔ فتح)و مسلم (۲۷۱۴)
۱۴۶۱۔ حضرت عائشہؓ سے روایت ہے کہ رسول اللہﷺ جب اپنے بستر پر لیٹتے تو اپنے ہاتھوں میں پھونکتے اور معوذات پڑھتے اور انہیں اپنے جسم پر پھیر لیتے تھے۔ (متفق علیہ)
اور بخاری و مسلم ہی کی روایت ہے کہ نبیﷺ ہر رات جب اپنے بستر پر لیٹتے تو آپ اپنی ہتھیلیوں کو اکٹھا کرتے ، پھر ان میں پھونک مارتے اور ﴿قل ھواللہ احد﴾ ﴿قل أعوذ برب الفلق ﴾ اور  ﴿قل  أعوذ برب الناس ﴾ پڑھتے پھر جس قدر ممکن ہوتا آپ ان ہتھیلیوں کو اپنے جسم پر پھیرتے ،اپنے سر، چہرے اور جسم کے اگلے حصے سے ان کو پھیرنا شروع کرتے۔ آپ تین مرتبہ ایسا کرتے تھے۔ (متفق علیہ)
توثیق الحدیث : اخرجہ البخاری (/۶۲۹، /۱۵۱۱۔ فتح)و مسلم (۲۱۹۲)
۱۴۶۲۔ حضرت ابرء بن عازب ؓ بیان کرتے ہیں کہ رسول اللہﷺ نے مجھے فرمایا: جب تم اپنے بستر کی طرف آؤ تو وضو کرو جس طرح تم نماز کے لیے وضو کرتے ہو، پھر اپنے دائیں پہلو پر لیٹ جاؤ اور یہ دعا پڑھو :اے اللہ !میں نے اپنا نفس تیری طرف سونپ دیا، اپنا معاملہ تیرے سپرد کر دیا ،اپنی ٹیک تیری طرف لگا دی تیری رحمت کی امید رکھتے ہوئے اور تیرے عذاب سے ڈرتے ہوئے ،تیری گرفت سے بچنے کیلئے تیرے سوا کوئی ٹھکانا ہے نہ جائے پناہ۔ میں تیری اس کتاب پر ایمان لایا جو تو نے نازل فرمائی ،تیرے اس نبی پر ایمان لایا جسے تو نے بھیجا ،پس اگر تم (یہ کلمات پڑھ کر) فوت ہو گے تو تم فطرت اسلام پر فوت ہو گئے اور ان کلمات کو اپنی گفتگو کا آخر ی حصہ بنانا۔ (متفق علیہ)
توثیق الحدیث کے لیے حدیث نمبر (۸۱۳)ملاحظہ فرمائیں۔ 
۱۴۶۳۔ حضرت انس ؓ سے روایت ہے کہ نبیﷺ جب اپنے بستر پر لیٹتے تو یہ دعا پڑھتے تھے :تمام تعریفیں اس اللہ کے لیے ہیں جس نے ہمیں کھلایا، پلایا، ہماری کفایت کی اور ہمیں ٹھکانا دیا۔ پس کتنے ہی ایسے ہیں جنہیں کوئی کفایت کرنے وا لا ہے نہ ٹھکانا دینے والا۔ (مسلم)
توثیق الحدیث : اخرجہ مسلم (۲۷۱۵)۔ 
۱۴۶۴۔ حضرت حذیفہ ؓ سے روایت ہے کہ رسول اللہﷺ جب سونے کا ارادہ فرماتے تو آپ اپنا دایاں ہاتھ اپنے رخسار کے نیچے رکھ لیتے پھر یہ دعا پڑھتے : اے اللہ! مجھے اس روز اپنے عذاب سے بچانا جس روز تو اپنے بندوں کو زندہ کر کے اٹھائے گا۔ (ترمذی حدیث حسن ہے)
ابوداؤد نے اسے حضرت حفصہ ؓ سے روایت کیا ہے اور اس میں ہے کہ آپ یہ کلمات تین مرتبہ پڑھتے تھے۔ 
توثیق الحدیث : صحیح۔ اخرجہ الترمذی (۳۳۹۸)،، وابو داؤد (۵۰۴۵)واخرجہ الترمذی (۳۳۹۹)من حدیث البرا بن عازب رضی اللہ عنہ ولم یذکرفیہ ( (ثلاث مرات))


دعا کے مسائل
۲۵۰۔ باب:دعا کی فضیلت
اللہ تعالیٰ نے فرمایا: اور تمہارے رب نے کہا مجھے پکارو میں تمہاری پکار کو قبول کروں گا۔ 	 (غافر:۶۰)
اور فرمایا: تم اپنے رب کو گڑ گڑا تے ہوئے اور پوشیدہ طریقے سے پکارو ،بے شک اللہ حد سے تجاوز کرنے والوں کو پسند نہیں فرماتا۔ (ا لأعراف:۵۵)
نیز فرمایا: اور جب تجھ سے میرے بندے میرے بارے میں پوچھیں (تو آپ بتا دیں میں قریب ہوں) میں پکارنے والے کی پکار کو قبول کرتا ہوں جب بھی وہ مجھے پکارے۔ (البقرۃ:۱۸۶)
اور فرمایا: اور کون ہے جو لاچار کی پکار کو جب وہ پکارے ، قبول کرتا اور برائی (تکلیف) کو دور کرتا ہے ؟	 (النمل:۶۲)
۱۴۶۵۔ حضرت نعمان بن بشیر ؓ سے روایت ہے نبیﷺ نے فرمایا: ’’دعا ہی عبادت ہے‘‘ ۔ 	 (ابوداؤد ، ترمذی۔ حدیث حسن صحیح ہے)
توثیق الحدیث : صحیح۔ اخرجہ البخاری فی الأدب المفرد (۷۱۴)وابو داؤد (۱۴۷۹)الترمذی (۳۲۴۷و۳۳۷۲)و ابن ماجہ (۳۸۲۸)و احمد (/۲۶۷۴و۲۷۱و۲۷۶و۲۷۷)والحاکم (/۴۹۱۱)۔ 
۱۴۶۶۔ حضرت عائشہ ؓ بیان کرتی ہیں کہ رسول اللہﷺ جامع دعاؤں کو پسند فرماتے تھے اور ان کے علاوہ دعاؤں کو ترک کر دیتے تھے۔ 	 (ابوداؤد۔ سند جید ہے)
توثیق الحدیث : صحیح۔ اخرجہ ابو داؤد (۱۴۸۲)۔ 
۱۴۶۷۔ حضرت انس ؓ بیان کرتے ہیں کہ نبیﷺ کی اکثر دعا یہ ہوتی تھی :اے اللہ! ہمیں دنیا میں خیرو بھلائی عطا فرما اور آخر ت میں بھی خیرو بھلائی عطا فرما اور ہمیں آگ (جہنم) کے عذاب سے بچا۔ (متفق علیہ)
مسلم نے اپنی روایت میں یہ اضافہ نقل کیا ہے کہ حضرت انس ؓ جب بھی دعا کرنے کا ارادہ فرماتے تو یہی دعا کرتے اور جب کوئی اور دعا کرتے تو اس کے ساتھ یہ دعا بھی کرتے۔ 
توثیق الحدیث : اخرجہ البخاری (/۱۸۷۸۔ ۱۸۸۔ فتح)و مسلم (۲۶۹۰)والزیادۃعند مسلم 
۱۴۶۸۔ حضرت ابن مسعود ؓ سے روایت ہے کہ نبیﷺ یہ دعا پڑھا کرتے تھے : اے اللہ ! میں تجھ سے ہدایت، پرہیز گاری، عفتو پاکدامنی اور غنا و بے نیازی کا سوال کرتا ہوں۔ (مسلم)
توثیق الحدیث کے لیے حدیث نمبر (۷۱)ملاحظہ فرمائیں۔ 
۱۴۶۹۔ حضرت طارق بن اشیم ؓ بیان کرتے ہیں کہ جب کوئی آدمی اسلام قبول کرتا تو نبیﷺ اسے نماز سکھاتے اور پھر اسے ان کلمات کے ذریعے دعا کرنے کا حکم فرماتے :اے اللہ !مجھے بخش دے ،مجھے پر رحم فرما ،مجھے ہدایت سے نواز،مجھے عافیت دے اور مجھے رزق عطا فرما۔ (مسلم)
اور مسلم کی ایک اور روایت میں حضرت طارقؓ ہی سے مروی ہے کہ انھوں نے نبیﷺ کو فرماتے ہوئے سنا، اس وقت جب ایک آدمی آپ کی خدمت میں آیا تو اس نے عرض کیا یا رسول اللہ ! میں جب اپنے رب سے سوال کروں تو کیسے کروں ؟آپ نے فرمایا: یہ کہا کرو: اے اللہ ! مجھے بخش دے ، مجھ پر رحم فرما ،مجھے عافیت دے اور مجھے رزق عطا فرما،پس یہ کلمات تیرے لیے تیری دنیا و آخر ت کی بھلائیاں جمع کر دیں گے۔ 
توثیق الحدیث : اخرجہ مسلم (۲۶۹۷) (۳۵)والروایۃ الثانیۃ عندہ (۲۶۹۷) (۳۶)۔ 
۱۴۷۰۔ حضرت عبد اللہ بن عمروؓ بن عاصؓ بیان کرتے ہیں کہ رسول اللہﷺ (یہ دعا)فرمایا کرتے : اے اللہ ! دلوں کے پھیرنے والے ہمارے دلوں کو اپنی اطاعت کی طرف پھیر دے۔ 	 (مسلم)
توثیق الحدیث : اخرجہ مسلم (۲۶۵۴)۔ 
۱۴۷۱۔ حضرت ابو ہریرہ ؓ سے روایت ہے کہ نبیﷺ نے فرمایا: اللہ تعالیٰ سے محنت کی، مشقت، شقاوت و بد بختی کے آ لینے ،بری تقدیر ،فیصلے اور دشمنوں کے خوش ہونے سے پناہ مانگو۔ (متفق علیہ)
ایک روایت میں ہے کہ حضرت سفیان نے کہا :مجھے شک ہے کہ میں نے ان میں سے ایک بات زیادہ بیان کی ہے۔ 
توثیق الحدیث : اخرجہ البخاری (/۱۴۸۱۱و۵۱۳۔ فتح)و مسلم (۲۷۰۷)۔ 
۱۴۷۲۔ حضرت ابو ہریرہ ؓ ہی بیان کرتے ہیں کہ رسول اللہﷺ یہ دعا پڑھا کرتے تھے :اے اللہ ! میرے دین کی درستی فرما دے ،جو میرے امور دنیا کے تحفظ کا ذریعہ ہے ،میرے لیے میری دنیا بہتر بنا دے جس میں میں نے زندگی بسر کرنی ہے ،میرے لیے میری لیے میری آخر ت بہتر بنا دے جس میں مجھے لوٹ کر جانا ہے اور زندگی کو میرے لیے نیکیوں میں اضافہ کا باعث بنا دے اور موت کو میرے لیے ہر شر سے راحت کا ذریعہ بنا دے۔ (مسلم)
توثیق الحدیث : اخرجہ مسلم (۲۷۲۰)۔ 
۱۴۷۳۔ حضرت علی ؓ بیان کرتے ہیں کہ رسول اللہﷺ نے مجھے فرمایا: یہ دعا پڑھا کرو اے اللہ ! مجھے ہدایت نصیب فرما اور مجھے سیدھا رکھ۔ 
اور ایک روایت میں ہے : اے اللہ ! میں تجھ سے ہدایت استقامت اور ہر کام میں میانہ روی کی درخواست کرتا ہوں۔ (مسلم)
توثیق الحدیث : اخرجہ مسلم (۲۷۲۵)۔ 
۱۴۷۴۔ حضرت انس ؓ بیان کرتے ہیں کہ رسول اللہﷺ یہ دعا کیا کرتے تھے :اے اللہ !میں تیرے ذریعے سے عاجز ہو جانے، سستی بزدلی، نیز بڑھاپے اور بخل سے پناہ چاہتا ہوں ،میں عذاب قبر اور حیات و ممات کے فتنوں سے بھی تیری پناہ طلب کرتا ہوں۔ 
ایک اور روایت میں ہے :قرض کے بوجھ اور لوگوں کے تسلط سے تیری پناہ چاہتا ہوں۔ (مسلم)
توثیق الحدیث : اخرجہ مسلم (۲۷۰۶)والروایۃ الثانیۃ عندالبخاری (/۱۷۳۱۱۔ فتح)
حدیث کا دوسرا حصہ مسلم کی بجائے بخاری میں ہے ،امام نو وی ؒ کو وہم ہوا ہے۔ 
۱۴۷۵۔ حضرت ابوبکر ؓ سے روایت ہے کہ انھوں نے رسول اللہﷺ سے عرض کیا مجھے کوئی ایسی دعا سکھائیں جو میں اپنی نماز میں پڑھا کروں۔ آپﷺ نے فرمایا: یہ پڑھا کرو :اے اللہ ! بے شک میں نے اپنی جان پر بہت ظلم کیا ہے اور گنا ہوں کو تیرے سوا کوئی معاف کرنے والا نہیں ،پس تو اپنی خاص مغفرت سے مجھے معاف کر دے ،اور مجھ پر رحم فرما،بے شک تو بہت بخشنے والا، رحم کرنے والا ہے۔  (متفق علیہ)
اور ایک روایت میں ہے : (وفی بیتی) ’’کہ میں وہ دعا اپنے گھر میں پڑھ لیا کروں۔ ‘‘ (ظلماً کثیرا)کی بجائے (ظلماًکبیرا)بھی روایت کیا گیا ہے۔ پس دونوں کو جمع کر لینا چاہیے اور اس طرح پڑھنا چاہیے (ظلمت نفسی ظلماً کثیرا کبیرا)
توثیق الحدیث : اخرجہ البخاری (/۳۱۷۲۔ فتح)و مسلم (۲۷۰۵)۔ 
۱۴۷۶۔ حضرت ابو موسیٰؓ سے روایت ہے کہ نبیﷺ ان الفاظ کے ساتھ دعا کیا کرتے تھے : اے اللہ !میری خطا ،میری جہالت ،میرا اپنے معاملے میں حد سے تجاوز اور میری وہ کوتا ہی جسے تو مجھ سے زیادہ جانتا ہے بخش دے ،اے اللہ ! جو میں نے سنجیدگی سے کیا یا غیر سنجیدگی سے کیا ،نا دانستہ کیا یا  عمداً کیا،یہ سب میری ہی طرف سے ہوا پس تو معاف فرما دے۔ اے اللہ ! میرے اگلے اور پچھلے ،پوشیدہ اور اعلانیہ اور جن کو تو مجھ سے زیادہ جانتا ہے ، سارے گناہ معاف کر دے ، تو ہی آگے بڑھانے والا اور تو ہی پیچھے ہٹانے والا ہے اور تو ہر چیز پر قادر ہے۔ (متفق علیہ)
توثیق الحدیث : اخرجہ البخاری (/۱۹۶۱۱، فتح)و مسلم (۲۷۱۹)۔ 
۱۴۷۷۔ حضرت عائشہ ؓ سے روایت ہے کہ نبیﷺ اپنی دعا میں یہ الفاظ پڑھا کرتے تھے : اے اللہ! میں اس کام کے شر سے تیری پناہ چاہتا ہوں جو میں نے کیا اور اس کام کے شر سے بھی جو میں نے نہیں کیا۔ (مسلم)
توثیق الحدیث : اخرجہ مسلم (۲۷۱۶)۔ 
۱۴۷۸۔ حضرت ابن عمر ؓ بیان کرتے ہیں کہ رسول اللہﷺ یہ دعا بھی کیا کرتے تھے : اے اللہ !میں تیری نعمت کے زائل ہونے، تیری عافیت کے (مصیبت میں) بدل جانے ،تیرے اچانک پکڑ لینے اور تیری ہر قسم کی ناراضی سے تیری پناہ چاہتا ہوں۔ (مسلم)
توثیق الحدیث : اخرجہ مسلم (۲۷۳۹)۔ 
۱۴۷۹۔ حضرت زید بن ارقمؓ بیان کرتے ہیں کہ رسول اللہﷺ یہ دعا پڑھا کرتے تھے :اے اللہ ! میں عجز و کسل، بخیلی اور بڑھاپے اور عذاب قبر سے تیری پناہ مانگتا ہوں۔ اے اللہ ! تو میرے نفس کو اس کا تقویٰ عطا فرما ،اس کا تزکیہ فرما ، تو سب سے بہتر تزکیہ کرنے والا ہے ،تو ہی اس کا کارساز اور مولیٰ و مددگار ہے۔ اے اللہ !میں ایسے علم سے جو نفع نہ دے ،ایسے دل سے جو نہ ڈرے ،ایسے نفس سے جو سیر نہ ہو اور ایسی دعا سے جو قبول نہ ہو تیری پناہ مانگتا ہوں۔ (مسلم)
توثیق الحدیث : اخرجہ مسلم (۲۷۲۲)۔ 
۱۴۸۰۔ حضرت ابن عباس ؓ سے روایت ہے کہ رسول اللہﷺ یہ دعا کیا کرتے تھے : اے اللہ میں نے اپنے آپ کو تیرا مطیع کر دیا،میں تجھ پر ایمان لایا ،میں نے تجھ پر تو کل اور بھروسا کیا، تیری طرف ہی رجو ع کیا، تیری ہی مدد سے میں (دشمنوں سے)لڑا ،میں تجھے ہی حکم (فیصل) تسلیم کیا، پس تو میرے اگلے اور پچھلے ،پوشیدہ اور اعلانیہ سارے گناہ معاف کر دے۔ تو ہی آگے بڑھانے والا اور تو ہی پیچھے کرنے والا ہے اور تیرے سوا کوئی معبود نہیں۔ 
بعض راویوں نے یہ الفاظ بیان کیے ہیں :گنا ہوں سے بچنا اور نیکی کرنا محض اللہ تعالیٰ ہی کی توفیق سے ممکن ہے۔ 	 (متفق علیہ)
توثیق الحدیث کے لیے حدیث نمبر (۷۵)ملاحظہ فرمائیں۔ 
۱۴۸۱۔ حضرت عائشہ ؓ سے روایت ہے کہ نبیﷺ ان کلمات کے ساتھ دعا کیا کرتے تھے : اے اللہ ! میں آگ کے فتنے آگ کے عذاب اور غنا  و فقر کے شر سے تیری پناہ چاہتا ہوں۔ (ابو داؤد، ترمذی۔ امام ترمذی نے کہا یہ حدیث حسن صحیح ہے اور یہ الفاظ ابو داؤد کے ہیں)
توثیق الحدیث :صحیح۔ اخرجہ ابوداؤد (۱۵۴۳)و الترمذی (۳۴۹۵)و ابن ماجہ (۳۸۳۸) والنسائی (۸!۲۶۲۔ ۲۶۳)و احمد۔ (/۵۷۶ و۔ ۲۰۷)۔ 
۱۴۸۲۔ حضرت زیاد بن علاقہ اپنے چچا قطبہ بن مالک ؓ سے بیان کرتے ہیں کہ نبیﷺ یہ دعا مانگتے تھے : ’’اے اللہ ! میں برے اخلاق، برے اعمال اور (بری) خواہشات سے تیری پناہ مانگتا ہوں۔ ‘‘ 
 (ترمذی۔ حدیث حسن ہے) 
توثیق الحدیث : صحیح۔ اخرجہ الترمذی (۳۵۹۱)،والحاکم’ (۱!۵۳۲)وغیرھما
۱۴۸۳۔ حضرت شکل بن حمید ؓ بیان کرتے ہیں کہ میں نے عرض کیا یا رسول اللہ ! مجھے کوئی دعا سکھائیں۔ آپ نے فرمایا: ’’کہو ’’اے اللہ ! میں اپنے کان، آنکھ، زبان، دل اور شرم گاہ کے شر سے تیری پناہ مانگتا ہوں۔ ‘‘ (ابو داؤد۔ ترمذی۔ حدیث حسن ہے) 
توثیق الحدیث : صحیح۔ آخر جہ۔ ابوداؤد۔ (۱۵۵۱)،و الترمذی (۳۴۹۲)،والنسائی (۸!۲۵۹۔ ۲۶۰)
۱۴۸۴۔ حضرت انس سے روایت ہے نبیﷺ یہ دعا کیا کرتے تھے :اے اللہ !میں برص، جنون، جذام اور دیگر بری بیماریوں سے تیری پناہ مانگتا ہوں۔ (ابو داؤد۔ سند صحیح ہے)
توثیق الحدیث : صحیح۔ اخرجہ ابو داؤد (۱۵۵۴)والنسائی (/۲۷۰۵)۔ 
۱۴۸۵۔ حضرت ابو ہریر ہ ؓ بیان کرتے ہیں کہ رسول اللہﷺ یہ دعا پڑھا کرتے تھے : اے اللہ !میں بھوک سے تیری پناہ مانگتا ہوں ،اس لیے کہ وہ برا ساتھی ہے اور میں خیانت سے تیری پناہ مانگتا ہوں ،اس لیے کہ وہ بری باطنی خصلت ہے۔ (ابو داؤد۔ سند صحیح ہے)
توثیق الحدیث : حسن۔ آخر جہ۔ دابواود (۱۵۴۷)النسائی (/۲۶۳۸)۔ 
۱۴۸۶۔ حضرت علی ؓ سے روایت ہے کہ ایک مکاتب غلام ان کے پاس آیا تو اس نے کہا میں اپنی کتابت (کی رقم ادا کرنے)سے عاجز۔ آ گیا ہوں ،پس آپ میری مدد فرمائیں۔ حضرت علی ؓ نے فرمایا:کیا میں تجھے چند کلمات نہ سکھاؤں جو رسول اللہﷺ نے مجھے سکھائے تھے ، اگر تجھ پر پہاڑ کے برابر بھی قرض ہو گا تو اللہ ان کی وجہ سے وہ بھی تیری طرف سے ادا فرما دے گا؟ یہ دعا پڑھا کرو:اے اللہ ! اپنے حلال کے ذریعے سے اپنے حرام سے میری کفایت فرما اور تو اپنے فضل سے اپنے ماسوا سے مجھے بے نیاز فرما دے۔ (ترمذی۔ حدیث حسن ہے)
توثیق الحدیث : حسن۔ اخرجہ الترمذی (۳۵۶۳)و احمد (/۱۵۳۱)والحاکم (/۵۳۸۱)۔ 
یہ حدیث حسن ہے، لیکن بعض نے اسے عبد الرحمن بن اسحاق کی وجہ سے ضعیف کہا ہے۔ انہوں نے اسے عبد الرحمن بن اسحاق واسطی خیال کیا ہے جو ضعیف ہے جبکہ یہ عبدالرحمن بن اسحاق القرشی ہے جو حسن الحدیث ہے۔ 
۱۴۸۷۔ حضرت عمران بن حصین ؓ سے روایت ہے کہ نبیﷺ نے ان کے والد حضرت حصین ؓ کو دو کلمے سکھائے جن کے ساتھ وہ دعا کرتے تھے : ’’اے اللہ ! میری رشدو ہدایت میرے دل میں ڈال دے اور مجھے میرے نفس کے شر سے بچا‘‘ ۔ (ترمذی۔ حدیث حسن ہے)
توثیق الحدیث : ضعیف۔ اخرجہ البخاری فی ( (التاریخ الکبیر)) (/۱۳)و الترمذی (۳۴۸۳)والبیھقی فی ( (الأسما والصفات)) (ص ۵۳۴)والدارمی فی (الردعلی المریسی)) (ص۲۴)
یہ حدیث ضعیف ہے ، اس لیے کہ اس کی سند میں شبیب صدوق ہے مگر راستے وہم ہوتا ہے اور حسن مدلس ہے ،اور وہ یہاں ’’عن‘‘ سے روایت کر رہا ہے۔ 
۱۴۸۸۔ حضرت ابو فضل عباس بن عبد المطلب ؓ بیان کرتے ہیں کہ میں نے عرض کیا یا رسول اللہ !مجھے کوئی ایسی چیز سکھائیں جس کا میں اللہ سے سوال کروں۔ آپ نے فرمایا:اللہ تعالیٰ سے عافیت کا سوال کرو۔ حضرت عباس ؓ بیان کرتے ہیں کہ میں چند دن کے بعد پھر آپ کی خدمت میں حاضر ہوا تو عرض کیا یا رسول اللہ !مجھے کوئی چیز سکھائیں جس کا میں اللہ تعالیٰ سے سوال کروں۔ آپ نے مجھے فرمایا: اے عباس!اے رسول۔ اللہ کے چچا !اللہ تعالیٰ سے دنیا اور آخرت میں عافیت طلب کرو۔ 	 (ترمذی۔ حدیث حسن صحیح ہے)
توثیق الحدیث : صحیح بطرقہ۔ اخرجہ البخاری فی ( (الأدب المفرد)) (۷۲۶)و الترمذی (۳۵۸۱)و احمد (/۲۰۹۱)۔ 
۱۴۸۹۔ شہر بن حوشب بیان کرتے ہیں کہ میں نے حضرت ام سلمہ ؓ سے عرض کیا اے ام المومنین !جب رسول اللہﷺ آپ کے ہاں ہوتے تو آپ کون سی دعا زیادہ کیا کرتے تھے ؟ انھوں نے بتایا کہ آپﷺ یہ دعا اکثر کیا کرتے تھے : اے دلوں کے پھیرنے اور بدلنے والے !میرے دل کو اپنے دین پر ثابت رکھ۔ 	 (ترمذی۔ حدیث حسن ہے)
توثیق الحدیث : صحیح بشواھدہ۔ اخرجہ الترمذی (۳۵۲۲)و ابن أبی عاصم فی ( (السنۃ)) (۲۲۳و۲۳۲)و احمد (/۳۰۲۶و۳۱۵)والاجری فی ( (الشریعۃ)) (۳۱۶)
۱۴۹۰۔ حضرت ابو دردا ؓ بیان کرتے ہیں کہ رسول اللہ نے فرمایا: داؤد ؑ کی دعاؤں میں سے ایک دعا یہ تھی: اے اللہ !میں تجھ سے تیری محبت کا اور اس شخص کی محبت کا سوال کرتا ہوں جو تجھ سے محبت کرتا ہے اور اس عمل کا سوال کرتا ہوں جو مجھے تیری محبت تک پہنچا دے۔ اے اللہ ! اپنی محبت کو میرے لیے میری جان،میرے اہل خانہ اور ٹھنڈے پانی سے بھی زیادہ محبوب بنا دے۔ (ترمذی۔ حدیث حسن ہے)
توثیق الحدیث : ضعیف۔ اخرجہ الترمذی (۳۵۵۶)والحاکم (/۴۳۳۲)و ابن عسا کر (//۲۳۵۲۵)
یہ حدیث عبد اللہ بن ربیعہ بن یزیدد مشقی کی جہالت کی وجہ سے ضعیف ہے۔ 
۱۴۹۱۔ حضرت انس ؓ بیان کرتے ہیں کہ رسول اللہﷺ نے فرمایا: ’’یا ذا الجلال والا کرام‘‘ کا خوب اہتمام کرو۔ (ترمذی اور نسائی نے اسے ربیعہ بن عامر صحابیؓ سے روایت کیا ہے۔ امام حاکم ؒ۔ نے کہا : حدیث کی سند صحیح ہے)
توثیق الحدیث :صحیح بشواھد ہ۔ اخرجہ الترمذی (۳۵۲۵)
۱۴۹۲۔ حضرت ابو امامہ ؓ بیان کرتے ہیں کہ رسول اللہﷺ نے بہت سی دعائیں کی ، ہم ان میں سے کچھ بھی یاد نہ رکھ سکے ،ہم نے عرض کیا یار سول اللہ ! آپ نے بہت سی دعائیں کیں لیکن ہم ان میں سے کچھ بھی یاد نہیں رکھ سکے۔ آپ نے فرمایا: کیا تمہیں ایسی دعا نہ بتاؤں جو ان سب کو جامع ہو؟تم یہ کہا کرو: اے اللہ ! میں تجھ سے اس خیر کا سوال کرتا ہوں جس کا سوال تیرے نبی محمدﷺ نے تجھ سے کیا اور میں اس چیز کے شر سے تیری پناہ چاہتا۔ ہوں جس کے شر سے تیرے نبی محمدﷺ نے پناہ طلب کی۔ تجھی سے مدد طلب کی جاتی ہے اور تجھی پر (خیرو بھلائی) پہنچانا ہے ،گناہ سے بچنا اور نیکی کرنا صرف اللہ ہی کی توفیق سے ممکن ہے۔ (ترمذی۔ حدیث حسن ہے)
توثیق الحدیث :ضعیف۔ اخرجہ الترمذی (۳۵۲۱)۔ 
۱۴۹۳۔ حضرت ابن مسعود ؓ بیان کرتے ہیں کہ رسول اللہﷺ کی دعاؤں میں سے ایک یہ دعا بھی تھی : اے اللہ ! میں تجھ سے تیری رحمت کو واجب کر دینے والی چیزوں کا ،تیری مغفرت کو واجب کر دینے والے اعمال کا ،ہر گناہ سے سلامتی کا،ہر نیکی کے حصے کا ،جنت کی کامیابی کا اور آگ سے نجات کا سوال کرتا ہوں۔ (امام حاکم ابو عبداللہ ؒ نے اسے روایت کیا اور کہا کہ یہ مسلم کی شرط پر صحیح ہے)
توثیق الحدیث :ضعیف جدا۔ اخرجہ الحاکم (/۵۲۵۱)۔ 
اس کی سند حمید بن عطا ء الاعرج کی وجہ سے ضعیف ہے ، کیونکہ وہ متروک ہے۔ 
۲۵۱۔ باب: پیٹھ پیچھے دعا کرنے کی فضیلت 
اللہ تعالیٰ نے فرمایا: اور (ان کے لیے)جو ان کے بعد آئے ،وہ کہتے ہیں :اے ہمارے رب !ہمیں بخش دے اور ہمارے بھائیوں کو بخش دے جو ہم سے پہلے ایمان لائے۔ (الحشر:۱۰)
نیز فرمایا:اور اپنے گناہ کی بخشش مانگ اور مومن مردوں اور مومن عورتوں کیلئے (بھی)۔ (محمد:۱۹)
اور اللہ تعالیٰ نے حضرت ابراہیم ؑ کی بابت خبر دیتے ہوئے فرمایا: اے ہمارے رب !مجھے بخش دے ،میرے والدین کو اور مومنوں کو جس دن حساب قائم ہو گا۔ 	 (ابراہیم:۴۱)
۱۴۹۴۔ حضرت ابو دردا ؓ سے روایت ہے کہ انھوں نے رسول اللہﷺ کو فرماتے ہوئے سنا : جب بھی کوئی مسلمان اپنے (دینی) بھائی کے لیے پیٹھ پیچھے دعا کرتا ہے تو فرشتہ کہتا ہے :تیرے لیے بھی اس کی مثل ہو۔ (مسلم)
توثیق الحدیث :اخرجہ مسلم (۲۷۳۲)۔ 
۱۴۹۵۔ حضرت ابو ہریرہ ؓ ہی سے روایت ہے کہ رسول اللہﷺ یہ فرمایا کرتے تھے : مسلمان آدمی کی اپنے (دینی) بھائی کیلئے پیٹھ پیچھے دعا قبول ہوتی ہے ، اس کے سر کے پاس ایک فرشتہ مقرر ہے ، وہ آدمی جب بھی اپنے بھائی کیلئے دعائے خیر کرتا ہے تو وہ مقرر فرشتہ اس پر امین کہتا ہے اور کہتا ہے کہ تیرے لیے بھی اس کی مثل ہو۔ 	 (مسلم)
توثیق الحدیث :اخرجہ مسلم (۲۷۳۳)۔ 
۲۵۲۔ باب دعا کے متعلق بعض مسائل
۱۴۹۶۔ حضرت اسامہ بن زیدؓ بیان کرتے ہیں کہ رسول اللہﷺ نے فرمایا: ’’جس شخص کے ساتھ کوئی نیک سلوک کیا جائے اور وہ اس نیک سلوک کرنے والے کے لیے ’’جزاک اللہ خیر‘‘ (اللہ تعالیٰ تجھے اسکی بہترین جزا دے)کہہ دے تو اس نے)اس محسن کی)خوب تعریف کی۔ (ترمذی۔ حدیث حسن صحیح ہے)
توثیق الحدیث :صحیح۔ اخرجہ الترمذی (۲۰۳۵)والنسائی فی (عمل الیوم واللیلۃ)) (۱۸۰)ومن طریقہ ابن السنی فی ( (عمل الیوم واللیۃ)) (۲۷۵)والطبرانی فی ( (الصغیر)) (/۱۴۸۲)
۱۴۹۷۔ حضرت جابر ؓ بیان کرتے ہیں کہ رسول اللہﷺ نے فرمایا: اپنے لیے بد دعا کرو نہ اپنی اولاد کے لیے اور نہ ہی اپنے اموال ہی کیلئے بد دعا کرو (ہو سکتا ہے کہ)تم اللہ کی طرف سے اس کی گھڑ ی کو پالو جس میں اس سے جو مانگا جائے تو وہ تمہارے لیے قبول کر لے۔ 	 (مسلم)
توثیق الحدیث :اخرجہ مسلم (۳۰۰۹)۔ 
۱۴۹۸۔ حضرت ابو ہریرہؓ سے روایت ہے کہ رسول اللہﷺ نے فرمایا: بندہ اپنے رب کے سب سے زیادہ قریب اس وقت ہوتا ہے جب وہ سجدے میں ہوتا ہے ،پس تم سجدے میں خوب دعا کیا کرو۔ 	 (مسلم)
توثیق الحدیث کیلئے حدیث نمبر (۱۴۲۸) ملاحظہ فرمائیں 
۱۴۹۹۔ حضرت ابوہریرہ ؓ ہی سے روایت ہے کہ رسول اللہﷺ نے فرمایا: تم میں سے کسی ایک کی دعا قبول کی جاتی ہے جب تک وہ جلد بازی نہ کرے (یعنی)وہ کہتا ہے کہ میں نے اپنے رب سے دعا کی لیکن وہ میرے حق میں قبول ہی نہیں ہوئی۔ (متفق علیہ)
اور مسلم کی روایت میں ہے۔ بندہ جب تک گناہ یا قطع رحمی کی دعا نہ کرے تو اس کی دعا قبول کی جاتی ہے بشرطیکہ وہ جلد بازی نہ کرے۔ پو چھا گیا یا رسول اللہ ! جلد بازی سے کیا مراد ہے ؟آپ نے فرمایا: بندہ کہتا ہے میں نے دعا کی، پھر دعا کی لیکن مجھے تو وہ اپنے حق میں قبول ہوتی نظر نہیں اتی ، پس وہ اس وقت مایوس ہو جائے اور دعا کرنا چھوڑ دے۔ 
توثیق الحدیث :اخرجہ البخاری (/۱۴۰۱۱۔ فتح)و مسلم (۲۷۳۵)،والروایۃ الثانیۃ لمسلم (۲۷۲۵) (۹۲)۔ 
۱۵۰۰۔ حضرت ابو امامہ ؓ بیان کرتے ہیں کہ رسول اللہﷺ سے پوچھا گیا کون سی دعا زیادہ قبول ہوتی ہے ؟ آپ نے فرمایا: رات کے آخر ی حصے۔ میں اور فرض نمازوں کے بعد۔ (ترمذی، حدیث حسن ہے)
توثیق الحدیث :حسن بشواھد۔ اخرجہ الترمذی (۳۴۹۹)والنسائی فی ( (عمل الیوم واللیلۃ)) (۱۰۸)۔ 
اس حدیث کی سند ضعیف ہے کیونکہ ابن سابط نے ابو امامہ سے کچھ نہیں سنا ،لیکن اس کا ایک شاید ترمذی (۲۵۶۰۔ تحفہ) نسائی (/۱۷۹۱)اور الحاکم (/۲۰۹۱)میں موجود ہے۔ اسے امام حاکم نے صحیح کہا ہے اور امام ؟ذہبی نے ان کی موافقت کی ہے۔ لہٰذا یہ حدیث شواہد کی بنا پر حسن ہے۔ 
۱۵۰۱۔ حضرت عبادہ بن صامت ؓ سے روایت ہے کہ رسول اللہﷺ نے فرمایا:روئے زمین پر جو مسلمان بھی اللہ تعالیٰ سے کوئی دعا کرتا ہے تو اللہ اسے وہی چیز عطا کر دیتا ہے یا اس سے اس کی مثل کوئی تکلیف دور کر دیتا ہے جب تک کہ وہ گناہ یا قطع رحمی کی دعا نہیں کرتا۔ پس لوگوں میں سے ایک آدمی نے عرض کی : تب تو ہم کثرت سے دعا کریں گے۔ آپ نے فرمایا: اللہ بھی خوب کثرت سے دینے والا ہے۔ (ترمذی) حدیث حسن صحیح ہے، امام حاکم نے اسے ابو سعید ؓ سے روایت کیا ہے اور اس میں یہ زیادہ بیان کیا ہے : یا اس کے لیے اس کی مثل اجر ذخیرہ فرما دیتا ہے۔ 
توثیق الحدیث :صحیح۔ اخرجہ الترمذی (۳۵۷۳)وأما حدیث أبی سعید الخدری ؛فاخرجہ احمد (/۱۸۳)، والحاکم (/۴۹۳۱)۔ 
۱۵۰۲۔ حضرت ابن عباس ؓ سے روایت ہے کہ رسول اللہﷺ تکلیف اور بے چینی کے وقت یہ دعا پڑھا کرتے تھے : اللہ کے سوا کوئی معبود نہیں ،وہ عظمتوں والا اور بردبار ہے۔ اللہ کے سوا کوئی معبود نہیں ، وہ۔ عرش عظیم کا مالک ہے۔ اللہ کے سوا کوئی معبود نہیں وہ آسمانوں ،زمین اور عرش کریم کا مالک ہے۔ (متفق۔ علیہ)
توثیق الحدیث :اخرجہ الخاری (/۱۴۵۱۱۔ فتح)و مسلم (۳۷۳)۔ 
۲۵۳۔ اولیا ء کی کرامات اور ان فضیلت 
اللہ تعالیٰ نے فرمایا: سن لو! اللہ کے ولی ،ان پر خوف ہو گا اور نہ وہ غمگین ہوں گے۔ وہ ایمان لائے اور اللہ سے ڈرتے رہے ان کے لیے دنیا کی زندگی اور آخر ت میں خوش خبری ہے۔ اللہ کی باتوں میں تبدیلی نہیں ، یہ ہے بڑ ی کامیابی۔ 	 (یونس:۶۲۔ ۶۴)
اور فرمایا: اے مریم!اس کھجور کے تنے کو اپنی طرف ہلا ،تجھ پر تازہ پکی ہوئی کھجوریں گریں گی ،پس کھاؤ اور پیو۔ 	 (مریم:۲۵۔ ۲۶)
نیز فرمایا: جب بھی زکریا ؑ حضرت مریم کے حجرے میں آتے تو ان کے پاس کھانے کی چیزیں پاتے۔ انھوں نے پوچھا : اے مریم!یہ تیرے پا س کہاں سے آئے ؟انھوں نے کہا اللہ کے پاس سے۔ بے شک اللہ جس کو چاہے بے حساب روزی دیتا ہے۔ (آل عمران:۳۷)
اور فرمایا: جب تم ان کافروں اور ان کے معبودوں سے الگ ہو گئے جن کی وہ اللہ کو چھوڑ کر عبادت کرتے ہیں تو اب غار کی طرف ٹھکانا پکڑ و ،تمہارے لیے تمہارا رب اپنی رحمت پھیلا دے گا اور تمہارے کام میں آسانی مہیا کر دے گا۔ اور تو دیکھے گا سورج کو کہ جب وہ طلوع ہوتا ہے تو ان کے غار کے داہنی طرف کو ہو کر نکلتا ہے اور جب غروب ہوتا ہے تو بائیں طرف کو ان سے کترا کر نکل جاتا ہے۔ (الکھف:۱۶۔ ۱۷)
۱۵۰۳۔ حضرت ابو محمد عبدالرحمن بن ابی بکر صدیق ؓ بیان کرتے ہیں۔ کہ اصحاب صفہ فقیر قسم کے لوگ تھے، ایک دفعہ نبیﷺ نے فرمایا: جس شخص کے پاس دو آدمیوں کا کھانا ہو وہ تیسرے آدمی کو (اپنے ساتھ) لے جائے اور جس شخص کے پاس چار آدمیوں کا کھانا ہو وہ پانچویں اور چھٹے آدمی کو ساتھ لے جائے۔ یا جیسے آپ نے فرمایا۔ پس حضرت ابو بکرؓ تین آدمیوں کولے گئے اور نبیﷺ دس آدمیوں کو اپنے ساتھ لے چلے۔ حضرت ابو بکرؓ نے شام کا کھانا نبیﷺ کے ساتھ کھایا پھر کچھ دیر ٹھہرے رہے حتیٰ کہ نماز عشا ادا کی، پھر رات کا جتنا حصہ اللہ نے چاہا گزر چکا تو آپ گھر لوٹے ،پس آپ کی بیوی نے کہا آپ کو اپنے مہانوں کی ضیافت سے کس چیز نے روکے رکھا تھا؟کیا تم نے انہیں رات کا کھانا نہیں کھلایا؟ ان کی بیوی نے کہا :انھوں نے آپ کے آنے تک کھانے سے انکار کر دیا حالانکہ گھر والوں نے تو انہیں کھانا پیش کر دیا تھا۔ حدیث کے راوی حضرت عبد الرحمن ؓ بیان کرتے ہیں میں تو جلدی سے گیا اور چھپ گیا، پس حضرت ابو بکر ؓ نے کہا اے ناداں !پس وہ مجھ سے ناراض ہوئے اور برا بھلا کہا اور (مہانوں سے) کہا : کھاؤ تمہارے لیے خوشگوار نہ ہو،اللہ کی قسم !میں تو اسے چکھوں گا بھی نہیں۔ راوی حدیث حضرت عبد الرحمن کہتے ہیں :اللہ کی قسم ! ہم جو بھی لقمہ لیتے تو کھانا اس کے نیچے سے اس سے کئی گنا بڑھ جاتا حتیٰ کہ وہ سیر ہو گئے اور کھانا پہلے سے بھی کئی گنا زیادہ ہو گیا۔ پس حضرت ابو بکر ؓ نے اس کھانے کی طرف دیکھا تو اپنی بیوی سے کہا :اے بنو فراس کی بہن !یہ کیا ہے ؟ انھوں نے کہا :میری آنکھوں کی ٹھنڈک کی قسم ! (یہ غیر اللہ کی قسم حرام ہونے سے پہلے کا واقعہ ہے کیونکہ غیر اللہ کی قسم کھانا حرام ہے)یہ کھانا تواب پہلے سے تین گناہ زیادہ ہے۔ پس حضرت ابو بکر ؓ نے بھی اس میں سے کھایا اور کہا :وہ (کھانا نہ کھانے کی قسم کا واقعہ ) شیطان کی طرف سے تھا۔ پھر انھوں نے اس میں سے لقمہ کھایا پھر اس کھانے کو نبیﷺ کے پاس لے گئے تو وہ کھانا صبح تک آپ کے پاس رہا۔ ان دنوں ہمارے اور ایک قوم کے درمیان ایک معاہد ہ تھا اور اس کی مدت ختم ہو چکی تھی ،پس ہم بار ہ آدمی (بطور نگران یا بطور جاسوس) ادھر ادھر گئے ہوئے تھے اور ان میں سے ہر ایک کے ساتھ کچھ لوگ تھے ،ان کی تعداد کا علم اللہ کو ہے کہ ہر ایک کے ساتھ کتنے آدمی تھے ، پس ان سب نے اس میں سے کھانا کھایا۔ 
ایک روایت میں ہے کہ حضرت ابو بکر ؓ نے قسم کھالی کہ وہ کھانا نہیں کھائیں گے، (اس کی) بیوی نے بھی قسم کھالی کہ وہ بھی نہیں کھائے گی ،ایک مہمان یا سب مہمانوں نے بھی قسم کھا لی کہ وہ کھانا نہیں کھائیں گے حتیٰ کہ وہ (میزبان) بھی ہمارے ساتھ کھائے۔ پس حضرت ابوبکر ؓ نے کہا : یہ قسم شیطان کی طرف سے ہے۔ پس انھوں نے کھانا منگوایا اور کھایا اور مہمانوں نے بھی کھایا۔ وہ جو بھی لقمہ اٹھاتے تو نیچے سے اور زیادہ ہو جاتا۔ حضرت ابو بکر ؓ نے فرمایا: اے بنو فراس کی بہن!یہ کیا ہے ؟ انھوں نے کہا میری آنکھوں کی ٹھنڈک کی قسم !یہ تواب ہمارے کھانا کھانے سے پہلے سے بھی زیادہ ہے۔ پس ان سب نے کھایا اور پھر اسے نبیﷺ کو بھی بھیجا۔ راوی نے ذکر کیا کہ آپ نے بھیا س میں سے کھایا۔ 
ایک روایت میں ہے کہ حضرت ابو بکر ؓ نے اپنے بیٹے عبد الرحمنؓ سے کہا :تم اپنے مہمانوں کا خیال رکھنا اور میں نبیﷺ کے ساتھ جا رہا ہوں ،پس تم میرے آنے سے پہلے ان کی خاطر مدارات سے فارغ ہو جانا۔ پس عبد الرحمن ؓ گئے اور جو کچھ تھا ان کی خدمت میں لے آئے اور کہا :کھانا کھاؤ ،مہمانوں نے کہا: ہمارے گھر کے مالک کہاں ہیں ؟ حضرت عبدالرحمن ؓ نے پھر کہا :کھاؤ! انھوں نے کہا : ہم تو کھانا نہیں کھائیں گے ،حتیٰ کہ ہمارے گھر کا مالک (میزبان)۔ آ جائے۔ حضرت عبد الرحمن نے کہا آپ ہماری طرف سے مہمان نوازی قبول کریں ،اس لئے کہ اگر وہ آ گئے اور تم نے کھانا نہیں کھایا ہو گا تو ہمیں ان کی طرف سے ناراضی سہنا پڑے گی۔ لیکن انھوں نے انکار کر دیا۔ پس میں نے جان لیا کہ حضرت ابو بکر ؓ مجھ پر ناراض ہوں گے۔ پس جب وہ آئے تو میں ان سے ایک طرف ہو گیا (سامنے نہ آیا)انھوں نے مہمانوں سے پوچھا تم نے کیا کیا؟انھوں نے آپ کو بتا دیا (کہ ابھی کھانا نہیں کھایا) حضرت ابو بکر ؓ نے آواز دی اے کہ اے عبدالرحمن! میں خاموش رہا ،انھوں نے پھر کہا اے عبدالرحمن! میں خاموش رہا ،پھر انھوں نے کہا :اے نادان ! میں تمہیں قسم دیتا ہوں کہ اگر تم میری آواز سنتے ہو تو ضرور۔ آ جاؤ !پس میں نکل کر آیا تو عرض کیا :آپ اپنے مہمانوں سے پوچھ لیں (میں کھانا لے کرایا تھا انھوں نے نہیں کھایا) مہمانوں نے کہا : اس نے سچ کہا ،یہ ہمارے پاس کھانا لایا تھا۔ حضرت ابوبکر ؓ نے کہا تو تم میرا انتظار کرتے رہے (اور کھانا نہیں کھایا)اللہ کی قسم ! میں آج رات کھانا نہیں کھاؤں گا۔ مہمانوں نے کہا اللہ کی قسم !جب تک آپ نہیں کھائیں گے ہم بھی نہیں کھائیں گے تو آپ نے فرمایا: افسوس ہے تم پر ! تمہیں کیا ہوا کہ تم ہماری مہمان نوازی قبول نہیں کرتے ؟ (عبدالرحمن سے کہا) کھانا لاؤ، وہ کھانا لایا تو حضرت ابوبکر ؓ نے اپنا ہاتھ رکھا اور بسم اللہ پڑھی اور کہا :پہلی حالت (جب کھانا نہ کھانے کی قسم کھائی تھی)شیطان کی طرف سے تھی پھر انھوں نے کھانا کھایا اور مہمانوں نے بھی کھانا کھایا۔ (متفق علیہ)
توثیق الحدیث :اخرجہ البخاری (/۷۵۲۔ ۷۶، فتح)و مسلم (۲۰۵۷)۔ 
۱۵۰۴۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: ’’تم سے پہلی امتوں میں کچھ لوگ محدث (الہامی) ہوتے تھے ، اگر میری امت میں بھی کوئی محدث ہوتا تو وہ عمر ہوتے۔ (بخاری)
اور مسلم نے اسے حضرت عائشہ ؓ کی روایت سے بیان کیا ہے اور ان دونوں کی روایت میں ہے کہ ابن وہب نے کہا (محدثون)کا معنی ہے ’’المامی یا الہام یافتہ لوگ۔ ‘‘ 
توثیق الحدیث :اخرجہ البخاری (/۴۲۷۔ فتح)من حدیث أبی ھریرۃرضی اللہ عنہ۔ واخرجہ مسلم (۲۳۹۸)۔ من حدیث عائشہ رضی اللہ عنھا۔ 
۱۵۰۵۔ حضرت جابر بن سمرہ ؓ بیان کرتے ہیں کہ اہل کوفہ نے حضرت سعد بن ابی وقاص ؓ کے بارے میں حضرت عمر بن خطابؓ سے شکایت کی تو انھوں نے حضرت سعدؓ کو معزول کر دیا اور حضرت عمارؓ۔ کو ان کا گورنر بنا دیا۔ پس انھوں نے (سعد کی)کئی شکایتیں کیں حتیٰ کہ انھوں نے یہ شکایت بھی کی کہ وہ اچھی طرح نماز نہیں پڑھاتے۔ پس حضرت عمر ؓ نے ان کی طرف پیغام بھیجا تو فرمایا: اے ابو اسحاق (حضرت سعد کی کنیت) ان لوگوں کا خیال ہے کہ آپ نماز بھی صحیح نہیں پڑھاتے ؟ حضرت سعد ؓ نے کہا :میں تو اللہ کی قسم! انہیں رسول اللہﷺ کی نماز جیسی نماز پڑھاتا ہوں اور اس میں کوئی کمی نہیں کرتا،میں نماز عشا پڑھا تا ہوں تو پہلی دو رکعتوں میں قیام لمبا کرتا ہوں۔ اور آخر ی دو رکعتوں میں مختصر کرتا ہوں۔ 
 حضرت عمر ؓ نے فرمایا: اے ابو اسحاق ! میرا تمہارے بارے میں یہی خیال تھا۔ اور ان کے ساتھ ایک آدمی یا چند آدمی کو فے بھیجے تاکہ وہ اہل کوفہ سے حضرت سعد کے متعلق معلوم کریں۔ پس انھوں نے ہر مسجد میں جا کر ان کے بارے میں پوچھا تو سب نے ان کی تعریف کی حتیٰ کہ وہ بنو عبس کی مسجد میں گئے تو ان میں سے ایک آدمی کھڑا ہوا ،جس کا نام اسامہ بن قتاد ہ او رکنیت ابوسعدہ تھی۔ پس اس نے کہا اب اگر تم نے ہم سے پو چھا ہی ہے تو پھر سنو! سعد جہاد کے لیے لشکر کے ساتھ نہیں جاتے تھے ،مال غنیمت برابر برابر تقسیم نہیں کرتے تھے اور فیصلے بھی انصاف سے نہیں کرتے تھے۔ حضرت سعد ؓ نے فرمایا: اللہ کی قسم ! میں بھی تین دعائیں ضرور کروں گا: اے اللہ !اگر تیرا یہ بندہ جھوٹا ہے اور ریاکاری اور شہرت کیلئے کھڑا ہوا ہے تو پھر اس کی عمر دراز کر، اس کی محتاجی میں اضافہ فرما اور اسے فتنوں سے دو چارکر۔ (پس پھر ایسے ہی ہوا) اس کے بعد جب اس (ابو سعدہ) سے پوچھا جاتا تو وہ کہتا : بہت بوڑھا ہو چکا ہوں اور فتنوں میں مبتلا ہوں ،مجھے سعد ؓ کی بد دعا لگ گئی ہے۔ 
عبدالملک بن عمیر جو حضرت جابر بن سمرہ ؓ سے روایت کرتے ہیں ،بیان کرتے ہیں کہ میں نے بعد میں اسے دیکھا تھا کہ بڑھاپے کی وجہ سے اس کے دونوں ابرو اس کی آنکھوں پر گرے پڑے تھے اور وہ راستے میں لڑ کیوں سے چھیڑ چھاڑ کرتا اور انہیں اشارے کرتا تھا۔ (متفق علیہ)
توثیق الحدیث :اخرجہ البخاری (/۲۳۶۲۔ ۲۳۷۔ فتح)و مسلم (۴۵۳)۔ 
۱۵۰۶۔ حضرت عروہ بن زبیر ؓ سے روایت ہے کہ سعید بن زید بن عمرو بن نفیل ؓ سے اروی بنت اوس نے جھگڑا کیا اور مروان بن حکم (مدینہ کے گورنر) تک اپنی شکایت پہنچائی اور س نے یہ دعویٰ کیا کہ سعید نے اس کی کچھ زمین غصب کر لی۔ حضرت سعید ؓ نے کہا کیا میں رسول اللہﷺ سے (غصب کے بارے میں وعید)سننے کے بعد اس کی زمین کا کچھ حصہ غصب کر سکتا ہوں ؟مروان نے پوچھا :تم نے رسول اللہﷺ سے کیا سنا ہے ؟انھوں نے کہا:۔ میں نے رسول اللہﷺ کو فرماتے ہوئے سنا ہے : جس شخص نے ناجائز طریقے سے کسی کی ایک بالشت زمین بھی ہتھیا لی تو اسے قیامت والے دن سات زمینوں کا طوق پہنایا جائے گا۔ مروان نے ان سے کہا : اس کے بعد میں تم سے کوئی دلیل یا ثبوت طلب نہیں کروں گا۔ پس حضرت سعید ؓ نے کہا اے اللہ ! اگر یہ عورت جھوٹی ہے تو اسے اندھا کر دے ور اسے اس کی زمین ہی میں موت دے۔ راوی حدیث بیان کرتے ہیں کہ مرنے سے پہلے وہ اندھی ہو گئی اور ایک دفعہ وہ اپنی زمیں میں چل رہی تھی کہ ایک گڑھے میں گر گئی اور مر گئی۔ 	 (متفق علیہ)
اور مسلم کی ایک روایت جو محمد بن زید بن عبداللہ بن عمر سے ہے ،وہ بھی اسی کے ہم معنی ہے کہ انھوں (محمد بن زید جو اس حدیث کے راوی ہیں)نے اس عورت کو دیکھا وہ اندھی ہو چکی ہے اور دیواروں کو ٹٹول ٹٹول کر چل رہی ہے۔ وہ کہتی تھی مجھے (حضرت سعید)کی بد دعا لگ گئی ہے اور وہ ایک کنویں پر سے گزری جو اسی احاطے میں تھا جس کے بارے میں اس نے جھگڑا کیا تھا ، پس وہ اس میں گر پڑ ی اور وہی جگہ اس کی قبر بنی۔ 
توثیق الحدیث :اخرجہ البخاری (/۱۰۳۵۔ فتح)و مسلم (۱۶۱۰) (۱۳۸)و (۱۳۹)۔ 
۱۵۰۷۔ حضرت جابر بن عبداللہ ؓ بیان کرتے ہیں کہ جب غزوۂ احد ہوا تو میرے والد نے رات کے وقت مجھے بلایا اور فرمایا: میرا خیال ہے کہ نبیﷺ کے صحابہ میں سے جو پہلے شہید ہوں گے میں بھی انہی میں سے ہوں گا اور میں اپنے بعد رسول اللہﷺ کی ذات کے علاوہ تجھ سے بڑھ کر عزیز کسی کو چھوڑ کر نہیں جا رہا ،مجھ پر قرض ہے ،پس اسے ادا کرنا ،اپنی بہنوں کے ساتھ بھلائی اور خیر خواہی کرنا۔ پس جب صبح ہوئی تو وہ سب سے پہلے شہید ہونے والے تھے ،پس میں نے ان کو ایک اور آدمی کے ساتھ قبر میں دفن کیا،پھر میرا دل اس پر مطمئن نہ ہوا کہ میں اپنے والد کو کسی اور کے ساتھ (قبر میں)رہنے دوں ،پس میں نے انہیں چھ ماہ کے بعد نکالا تو و ہ ایک کان کے علاوہ اسی طرح ہی تھے جس طرح قبر میں رکھے جانے والے دن تھے ،پھر میں نے ان کو الگ قبر میں دفن کر دیا۔ (بخاری)
توثیق الحدیث :اخرجہ البخاری (/۲۱۴۳۔ ۲۱۵۔ فتح)۔ 
۱۵۰۸۔ حضرت انس ؓ سے روایت ہے کہ نبیﷺ کے صحابہ میں سے دو آدمی ایک اندھیری رات میں نبیﷺ کے پاس سے گئے اور ان کے ساتھ ان کے آگے آگے چراغ نما کوئی دو چیزیں تھیں ،پس جب وہ دونوں ایک دوسرے سے الگ ہوئے تو ان میں سے ہر ایک کے ساتھ ایک ایک چراغ ہو گیا حتیٰ کہ وہ اپنے اپنے گھر پہنچ گئے۔ (بخاری نے اسے کئی سندوں سے روایت کیا ہے اور ان میں بعض میں ہے کہ وہ دو آدمی حضرت اسید بن حضیر اور حضرت عباد بن بشرؓ تھے۔ )
توثیق الحدیث :اخرجہ البخاری (/۵۵۷۱۔ ۵۵۸۔ فتح) (والروایۃ الثانیۃ عندہ (/۱۲۴۷۔ ۱۲۷۔ فتح)۔ 
۱۵۰۹۔ حضرت ابو ہریرہؓ بیان کرتے ہیں کہ رسولﷺ نے دس آدمیوں کا لشکر جاسوس بنا کر بھیجا اور حضرت عاصم بن ثابت انصاری ؓ کو ان کا امیر مقرر فرمایا،پس وہ روانہ ہوئے حتیٰ کہ جب وہ عسفان اور مکہ کے درمیان ’’ہداۃ‘‘ کے مقام پر پہنچے تو ہذیل کے قبیلے بنو لحیان کو ان کے بارے میں اطلاع کر دی گئی اور وہ سو کے قریب تیر انداز۔ لے کر ان کے مقابلے کے لیے نکل آئے اور ان کے پیچھے پیچھے چلنے لگے۔ جب حضرت عاصم اور ان کے ساتھیوں کو ان کے بارے میں پتا چلا تو انھوں نے ایک جگہ پناہ لے لی۔ تیر اندازوں نے ان کا محاصرہ کر لیا اور کہا کہ نیچے اتر آؤ اور خود کو ہمارے حوالے کر دو،ہم تمہیں عہدو میثاق دیتے ہیں کہ ہم تم میں سے کسی کو قتل نہیں کریں گے۔ پس حضرت عاصم بن ثابت ؓ نے فرمایا: اے ساتھیو !جہاں تک میری ذات کا تعلق ہے تومیں کسی کافر کے عہد پر نیچے نہیں اتروں گا ،اے اللہ ! ہمارے متعلق اپنے نبیﷺ کو خبر پہنچا دے۔ انھوں نے تیر برسائے اور عاصمؓ کو شہید کر دیا ،جبکہ تین آدمی حضرت خبیب، حضرت زید بن دثنہ اور ایک اور آدمی ان کے عہد و میثاق پر نیچے اتر آئے۔ پس جب انھوں نے ان تینوں پر قابو پا لیا تو ان کی کمانوں کی تانتیں کھول کر ان سے انہیں باندھ دیا۔ اس تیسرے آدمی نے کہا : یہ پہلی بد عہدی ہے ،اللہ تعالیٰ کی قسم ! میں تمہارے ساتھ نہیں جاؤں گا، میرے لیے ان میں نمونہ ہے۔ یعنی جو مقتول ہو چکے ہیں۔ ان لوگوں نے انہیں کھینچا اور ان سے لڑے لیکن انھوں نے ان کے ساتھ جانے سے انکار کر دیا۔ پس انھوں نے انہیں قتل کر دیا اور وہ حضرت خبیب اور زید بن دثنہؓ۔ کو لے کر چل پڑے حتیٰ کہ انھوں نے ان دونوں کو مکے میں بیچ دیا اور یہ واقعہ غزوۂ بدر کے بعد کا ہے۔ بنو حارث بن عامر بن نوفل بن عبد مناف نے حضرت خبیب ؓ کو خرید لیا۔ حضرت خبیب ؓ وہ آدمی تھے جنھوں نے غزوہ بدر کے دن حارث کو قتل کیا تھا۔ پس حضرت خبیب ؓ ان کے پاس بطورقیدی رہے حتیٰ کہ انھوں نے انہیں قتل کرنے کا فیصلہ کیا۔ پس اسی قید کے دوران ایک دن حضرت خبیبؓ نے حارث کی کسی بیٹی سے زیر ناف بال مونڈنے کے لیے استرا مانگا تو اس نے انہیں دے دیا۔ اس کا ایک بچہ جبکہ وہ غافل تھی ، حضرت خبیب ؓ کے پاس چلا گیا۔ پس اس نے بچے کو حضرت  خبیب ؓ کی ران پر بیٹھا ہوا پایا اور استرا ان کے ہاتھ میں تھا ،وہ عورت گھبرا گئی۔ حضرت خبیب ؓ نے اس کی اس کیفیت کو بھانپ لیا اور فرمایا کیا تمہیں اندیشہ ہے کہ میں اس بچے کو قتل کر دوں گا؟ میں ایسا کرنے والا نہیں۔ اس عورت نے کہا :اللہ کی قسم ! میں نے خبیبؓ سے بہتر کوئی قیدی نہیں دیکھا ،اللہ کی قسم ! میں نے ایک روز انہیں انگور کا گچھا ہاتھ میں لیے کھاتے ہوئے دیکھا حالانکہ وہ بیڑیوں میں جکڑے ہوئے تھے اور مکے میں کوئی پھل بھی نہیں تھا۔ وہ کہنے لگی یقیناً یہ وہ رزق ہے جو اللہ نے خبیب ؓ کو دیا تھا۔ پس جب وہ انہیں لے کر حدود حرم سے ’’حل‘‘ (حدودحرم سے باہر)کی طرف نکلے تاکہ انہیں وہاں قتل کریں تو حضرت خبیبؓ نے انہیں کہا مجھے چھوڑ دو ، میں دو رکعتیں پڑھ لوں۔ پس انھوں نے حضرت خبیب ؓ کو چھوڑ دیا تو انھوں نے دورکعتیں پڑھیں اور فرمایا۔ :۔ اللہ کی قسم !اگر تم یہ خیال نہ کرتے کہ مجھے موت سے خوف ہے تو میں اور زیادہ لمبی نما ز پڑھتا۔ (پھر انھوں نے یہ دعا کی)اے اللہ ! ان سب کو گن لے ،ان کو ٹکڑے ٹکڑے کر کے مار اور ان میں سے کسی کو باقی نہ چھوڑ ‘‘ پھر انھوں نے یہ شعر پڑھے :
 ’’جب میں حالت اسلام میں قتل کیا جا رہا ہوں تو مجھے کوئی پروا نہیں کہ کس پہلو پر اللہ تعالیٰ کے لیے میری موت واقع ہو گی اور میری یہ موت اللہ تعالیٰ کی راہ میں ہے وہ اگر چاہے تو کٹے ہوئے جسم کے اعضا میں برکت ڈال دے۔ 
اور حضرت خبیب ؓ وہ شخص ہیں جنھوں نے ہر مسلمان کیلئے ،جس کو باندھ کر قتل کیا جائے ،نماز کا طریقہ جاری کیا اور نبیﷺ نے اپنے صحابہ کو ان کی خبر اسی دن دی جس دن ان کو شہید کیا گیا۔ قریش نے کچھ لوگوں کو عاصم بن ثابت کی طرف بھیجا ،جب ان کو بتا یا گیا کہ وہ قتل کر دیے گئے ہیں کہ وہ ان کے جسم کا کوئی حصہ لے آئیں ،جس سے ان کی شناخت کی جا سکے ،کیونکہ انھوں نے ان (قریش) کے بڑوں میں سے ایک بڑے آدمی کو قتل کیا تھا۔ پس اللہ نے حضرت عاصم کی حفاظت کیلئے شہد کی مکھیوں کی ایک جماعت کو بادل کے سائے کی طرح بھیج دیا ، پس انھوں نے انہیں قریش کے فرستادوں سے بچایا اور وہ ان کے جسم کا کوئی حصہ بھی نہ کاٹ سکے۔ (بخاری)
توثیق الحدیث :اخرجہ البخاری (/۳۷۸۷۔ ۳۷۹۔ فتح)۔ 
۱۵۱۰۔ حضرت ابن عمر ؓ بیان کرتے ہیں کہ میں نے حضرت عمرؓ کو جب بھی کسی معاملے کے بارے میں یہ کہتے ہوئے سنا کہ میرا اس معاملے کے بارے میں یہ خیال ہے تو وہ معاملہ ان کے خیال کے مطابق ہی ظہور پذیر ہوتا۔ (بخاری)
توثیق الحدیث :اخرجہ البخاری (/۱۷۷۷۔ فتح)۔ 


حرام کردہ کاموں کا بیان 

۲۵۴۔ باب: غیب کی حرمت اور زبان کی حفاظت کرنے کا حکم 
اللہ تعالیٰ نے فرمایا: تم میں سے کوئی کسی دوسرے کی غیبت نہ کرے ،کیا تم میں سے کوئی شخص اس بات کو پسند کرتا ہے کہ وہ اپنے مردہ بھائی کا گوشت کھائے ؟تم اسے نا پسند کرتے ہو اور اللہ تعالیٰ سے ڈرو، یقیناً اللہ بہت رجو ع کرنے والا ،نہایت مہربان ہے۔ (الحجرات:۱۲)
نیز فرمایا: اس چیز کے پیچھے مت پڑ و جس کا تمہیں علم نہیں ، بے شک کان، آنکھ اور دل ان سب ہی سے باز پرس ہو گی۔ (الاسرا:۳۶)
اور فرمایا: ’’انسان جو لفظ بھی بولتا ہے تو اس کے پاس ہی ایک نگران تیار ہے۔ ‘‘ (ق:۱۸)
امام نو وی ؒ بیان کرتے ہیں : جان لیجئے کہ ہر مکلف کو چاہئے کہ وہ اپنی زبان کو ہر قسم کی گفتگو سے محفوظ رکھے ، وہ صرف وہ گفتگو کرے جس میں مصلحت ہو۔ اور جب مصلحت کے اعتبار سے بولنا اور خاموش رہنا برابر ہو تو پھر خاموش رہنا سنت ہے ،اس لیے کہ بعض دفعہ جائز گفتگو بھی حرام یا مکروہ تک پہنچا دیتی ہے اور یہ عام طور پر ہوتا ہے اور سلامتی کے برابر تو کوئی چیز نہیں۔ 
۱۵۱۱۔ حضرت ابو ہریرہ ؓ سے روایت ہے کہ نبیﷺ نے فرمایا : جو شخص اللہ اور یوم آخر ت پر ایمان رکھتا ہے اور وہ خیرو بھلائی کی بات کہے یا پھر خاموش رہے۔ (متفق علیہ)
امام نو وی۔ ؒ فرماتے ہیں کہ یہ حدیث اس بارے میں واضح ہے کہ بندے کو گفتگو صرف اسی وقت کرنی چاہیے جب اس میں بھلائی ہو اور یہ وہی بات ہے جس کی مصلحت ظاہر ہو اور جب مصلحت کے ظاہر ہونے میں شک ہو تو پھر گفتگو نہ کی جائے۔ 
توثیق الحدیث کے لئے حدیث نمبر (۳۰۹) ملاحظہ فرمائیں۔ 
۱۵۱۲۔ حضرت ابو موسیؓ بیان کرتے ہیں کہ میں نے عرض کیا یا رسول اللہ !مسلمانوں میں سے کون افضل ہے ؟ تو آپ نے فرمایا: جس کی زبان اور ہاتھ سے دوسرے مسلمان محفوظ ہوں۔ (متفق علیہ)
توثیق الحدیث : أخر جہ الخباری (/۵۴۱۔ فتح)و مسلم (۴۲)۔ 
۱۵۱۳۔ حضرت سہل بن سعد ؓ بیان کرتے ہیں کہ رسول اللہﷺ نے فرمایا: جو شخص مجھے اس چیز کی ضمانت دے دے جو اس کے دو جبڑوں کے درمیان ہے اور جو چیز اس کی دو ٹانگوں کے درمیان ہے تو میں اسے جنت کی ضمانت دیتا ہوں۔ (متفق علیہ)
توثیق الحدیث : اخرجہ البخاری (/۳۰۸۱۱۔ فتح)،ولم أرہ فی ( (صحیح مسلم))
۱۵۱۴۔ حضرت ابو ہریرہ ؓ سے روایت ہے کہ انھوں نے رسول اللہﷺ کو فرماتے ہوئے سنا :بندہ کبھی ایک بات کرتا ہے اور وہ اس کے (خیر و شر ہونے کے) بارے میں غور و فکر نہیں کرتا تو وہ اس ایک بات کی وجہ سے مشرق و مغرب کی درمیانی مسافت سے بھی زیادہ جہنم کی آگ کی طرف گر جاتا ہے۔ (متفق علیہ)
توثیق الحدیث : اخرجہ البخاری (/۳۰۸۱۱۔ فتح)و مسلم (۲۹۸۸)
۱۵۱۵۔ حضرت ابوہریرہ ؓ سے روایت ہے کہ نبیﷺ نے فرمایا: بے شک بندہ اللہ تعالیٰ کی رضامندی والا (ایک ایسا)کلمہ بولتا ہے، اس کی طرف اس کی توجہ بھی نہیں ہوتی لیکن اللہ تعالیٰ اس کی وجہ سے اسکے درجات بلند فرما دیتا ہے اور (بعض اوقات) بندہ اللہ تعالیٰ کی ناراضگی والا کلمہ بولتا ہے ، وہ یہ کلمہ بے خیالی میں کہہ دیتا ہے لیکن اس کی وجہ سے وہ جہنم میں گر جاتا ہے۔ (بخاری)
توثیق الحدیث : اخرجہ البخاری (/۳۰۸۱۱۔ فتح)۔ 
۱۵۱۶۔ حضرت ابو عبد الرحمن بلال بن حارث مزنیؓ سے روایت ہے کہ رسول اللہﷺ نے فرمایا: آدمی اللہ تعالیٰ کی رضامندی والا کلمہ بو لتا ہے ، اسے گمان بھی نہیں ہو تا کہ یہ کہاں تک پہنچ جائے گا؟ اللہ تعالیٰ اس کلمے کی وجہ سے قیامت تک کے لئے اس آدمی کے لیے اپنی رضامندی لکھ دیتا ہے اور آدمی اللہ تعالیٰ کی ناراضی کا کلمہ بولتا ہے ، اسے گمان بھی نہیں ہوتا کہ یہ کہاں تک پہنچے گا؟لیکن اللہ اس کی وجہ سے اپنی ملاقات کے دن (قیامت) تک اس کے لیے اپنی ناراضی لکھ دیتا ہے۔ 	 (مؤ طا، ترمذی۔ حدیث حسن صحیح ہے)
۱۵۱۷۔ حضرت سفیان بن عبداللہ ؓ بیان کرتے ہیں کہ میں نے عرض کیا یا رسول اللہ ! مجھے کوئی ایسا کام بتائیں کہ جس پر میں مضبوطی سے عمل پیرا ہو جاؤں ؟آپ نے فرمایا: تم کہو میرا رب اللہ ہے پھرا س پر قائم اور ثابت ہو جاؤ۔ پھر میں نے عرض کیا یا رسول اللہ ! آپ میرے لیے سب سے زیادہ نقصان دہ کونسی چیز خیال کرتے ہیں ؟آپ نے اپنی زبان مبارک کو پکڑا، پھر فرمایا: یہ (یعنی زبان)۔ (ترمذی۔ حدیث حسن صحیح ہے)
توثیق الحدیث : صحیح بطرقہ۔ اخرجہ الترمذی (۲۴۱۰)و ابن ماجہ (۳۹۷۲)و احمد (/۴۱۳۳)۔ 
اس حدیث کی سند ضعیف ہے اس میں عبد الرحمن بن ماعز ہے اور اس سے صرف زہری روایت کرتا ہے۔ لیکن یہ اختصار سے مسلم (۳۸)میں بھی موجود ہے اور اسے دارمی (/۲۹۸۲۔ ۲۹۹)نے بھی روایت کیا ہے۔ 
۱۵۱۸۔ حضرت ابن عمر ؓ بیان کرتے ہیں کہ رسول اللہﷺ نے فرمایا: اللہ تعالیٰ کے ذکر کے علاوہ اور زیادہ باتیں نہ کرو، اس لیے کہ اللہ تعالیٰ کے ذکر کے علاوہ اور زیادہ باتیں دل کی سختی ہے اور اللہ تعالیٰ سے سب سے زیادہ دور سخت دل (والا آدمی)ہے۔ (ترمذی)
توثیق الحدیث : ضعیف۔ اخرجہ الترمذی (۲۴۱۱)
اس حد کی سند میں ابراہیم بن عبداللہ بن حاطب ہے جس کے بارے میں ابن القطان نے التہذیب (/۱۳۳۱) میں کہا ہے ’’لا یعرف حالہ‘‘ کہ یہ غیر معروف ہوتے ہے۔ 
۱۵۱۹۔ حضرت ابوہریرہ ؓ بیان کرتے ہیں کہ رسول اللہﷺ نے فرمایا: جس شخص کو اللہ تعالیٰ نے اس چیز کے شر سے بچا لیا جو اس کے دو جبڑوں کے درمیان ہے (زبان) اور اس چیز کے شر سے بچا لیا جو اس کی دو ٹانگوں کے درمیان ہے (شرم گاہ) تو وہ جنت میں داخل ہو گا۔ (ترمذی۔ حدیث ہے)
توثیق الحدیث : صحیح بشواھدہ۔ اخرجہ الترمذی (۲۴۰۹)۔ 
یہ حدیث شواہد کی بنا پر صحیح ہے ، اس میں محمد بن عجلان صدوق راوی ہے اور مسلم میں موجود سہل بن سعد ؓ والی روایت اس کا شاہد گزر چکی ہے۔ 
۱۵۲۰۔ حضرت عقبہ بن عامر ؓ بیان کرتے ہیں کہ میں نے عرض کیا یا رسول اللہ ! نجات کس طرح ممکن ہے ؟ آپ نے فرمایا: اپنی زبان کو قابو میں رکھو، تمہارا گھر تمہیں کافی ہونا چاہیے اور اپنی غلطیوں پر خوب رویا کرو۔ (ترمذی۔ حدیث حسن ہے)
توثیق الحدیث : صحیح بشواھدہ۔ اخرجہ ابن المبارک فی ( (الزھد) (۱۳۴)وعند احمد (/۲۵۹۵)و الترمذی (۲۴۰۶)۔ 
یہ حدیث اس سند سے تو ضعیف ہے ،کیونکہ اس میں عبید اللہ بن زحر اور علی بن یزید ضعیف راوی ہیں لیکن مسند احمد (/۱۳۸۴) اور طبرانی (/۱۵۹۰۔ من المنتخب منہ) وغیرہ میں اس کے شاہد موجود ہیں ،اس لئے یہ حدیث بالجملہ صحیح ہے۔ 
۱۵۲۱۔ حضرت ابو سعید خدری ؓ سے روایت ہے کہ نبیﷺ نے فرمایا: جب انسان صبح کرتا ہے تو تمام اعضا زبان سے بڑ ی عاجزی کے ساتھ درخواست کرتے ہوئے کہتے ہیں کہ ہمارے بارے میں 
اللہ تعالیٰ سے ڈرنا ،ہم تو تیرے ساتھ وابستہ اور تیرے۔ تابع ہیں ،پس اگر تو سیدھی رہے گی تو ہم بھی سیدھے رہیں گے اور اگر تو ٹیڑھی ہو گئی تو ہم بھی ٹیڑھے ہو جائیں گے۔ 	 (ترمذی)
توثیق الحدیث : حسن۔ اخرجہ الترمذی (۲۴۰۷)و احمد (/۹۵۳۔ ۹۶)و ابن المبارک فی ( (الزھد)) (۱۰۱۲)
۱۵۲۲۔ حضرت معاذؓ بیان کرتے ہیں کہ میں نے عرض کیا: یا رسول اللہ ! مجھے کوئی ایسا عمل بتائیں جو مجھے جنت میں لے جائے اور جہنم کی آگ سے دور کر دے ؟ آپ نے فرمایا: تم نے یقیناً بہت بڑ ی چیز کے بارے میں پوچھا ہے ، لیکن وہ اس شخص پر یقیناً آسان ہے جس پر اللہ تعالیٰ اسے آسان فرما دے ،تم اللہ کی عبادت کرو، اس کے ساتھ کسی کو شریک نہ ٹھہراؤ،نماز قائم کرو،زکوٰۃ ادا کرو، رمضان کے روزے رکھو اور بیت اللہ کا حج کرو۔ پھر فرمایا: کیا میں تمہیں خیرو بھلائی کے دروازے نہ بتاؤں ؟ روزہ ڈھال ہے ،صدقہ گنا ہوں کوا س طرح ختم کر دیتا ہے جس طرح پانی آگ کو ختم کر دیتا ہے اور رات کے آخر ی حصے میں آدمی کا نماز پڑھنا۔ پھر آپ نے یہ آیات تلاوت فرمائیں : ان کے پہلو بستروں سے دور رہتے ہیں۔ ۔ ۔ ۔ ‘‘ آپ نے (یعلمون) تک تلاوت فرمائی ،پھر فرمایا: کیا میں تمہیں دین کے سر، اس کے ستون اور اس کے کوہان کی بلندی کے بارے میں نہ بتاؤں ؟میں نے عرض کیا: کیوں نہیں یار سول اللہ ! آپ نے فرمایا: دین کا سر اسلام ہے ، اس کا ستون نماز ہے اور اسکے کوہان کی بلندی جہاد ہے پھر فرمایا: کیا میں تمہیں ایسی چیز نہ بتاؤں جس پر ان سب کا دارو مدار ہے ؟ میں نے عرض کیا : کیوں نہیں یا رسول اللہ !پس آپ نے اپنی زبان پکڑ ی اور فرمایا اسے روک کر رکھو۔ میں نے عرض کیا:یا رسول اللہ ! ہم جو اس کے ذریعے بات چیت کرتے ہیں ، کیا اس پر ہمارا مؤاخذہ ہو گا؟ آپ نے فرمایا: تیری ماں تجھے گم پائے !لوگوں کو ان کی زبان کی کاٹی ہوئی کھیتیاں ہی تو اوندھے منہ جہنم میں گرائیں گی۔ (ترمذی، حدیث حسن صحیح ہے اس کی شرح اس سے پہلے گزر چکی ہے)
توثیق الحدیث : صحیح بطرقہ۔ اخرجہ الترمذی (۲۶۱۶)و ابن ماجہ (۳۹۷۳)و احمد (۵ /۲۳۱)۔ 
اس کے کئی ایک طرق ہیں جو علت سے خالی نہیں ، لیکن اس کے جملوں کے الگ الگ شواہد موجود ہیں جن کی بنا پر یہ حدیث صحیح ہے۔ (واللہ اعلم)
۱۵۲۳۔ حضرت ابو ہریرہ ؓ سے روایت ہے کہ رسول اللہﷺ نے فرمایا: کیا تم جانتے ہو کہ غیبت کیا ہے ؟ صحابہ نے عرض کیا اللہ تعالیٰ اور اس کے رسول بہتر جانتے ہیں۔ آپ نے فرمایا: ’’تیرا اپنے بھائی کا اس طرح ذکر کرنا جو اسے ناپسند ہو۔ آپ سے عرض کیا گیا: آپ فرمائیں کہ جو بات میں کہہ رہا ہوں اگر وہ میرے بھائی میں ہو (تو کیا پھر بھی وہ بات غیبت ہو گی)؟ آپ نے فرمایا:اگر تو وہ چیز اس میں ہے جو تم کہتے ہو تو یقیناً تم نے غیبت کی اور اگر وہ چیز اس میں نہیں جو تم نے بیان کی تو پھر تم نے اس پر بہتان باندھا ہے۔ 	 (مسلم)
توثیق الحدیث : اخرجہ مسلم (۲۵۸۹)۔ 
۱۵۲۴۔ حضرت ابوبکر ؓ سے روایت ہے کہ رسول اللہﷺ نے حجۃ الوداع کے موقع پر عید الاضحی کے دن منیٰ کے مقام پرا پنے خطبے میں فرمایا: بے شک تمہارے خون تمہارے اموال، تمہاری عزتیں تم پر ایسے ہی حرام ہیں جیسے تمہارے اس دن کی حرمت تمہارے اس مہینے میں اور تمہارے اس شہر میں ہے ،سن لو!کیا میں نے (دین)پہنچا نہیں دیا۔ (متفق علیہ)۔ 
توثیق الحدیث : اخرجہ البخاری (/۱۵۷۱۔ ۱۵۸۔ فتح)و مسلم (۱۶۷۹)۔ 
۱۵۲۵۔ حضرت عائشہ ؓ بیان کرتی ہیں کہ میں نے نبیﷺ سے عرض کیا : آپ کے لیے صفیہؓ۔ (آپ کی زوجہ محترمہ) کا ایسا ایسا ہونا کافی ہے ،بعض راویوں نے بیان کیا ہے ان کی مراد یہ تھی کہ وہ پستہ قد ہیں۔ پس آپ نے فرمایا :تم نے ایسی بات کہی ہے اگر اسے سمندر کے پانی میں ملا دیا جائے تو یہ اس کا ذائقہ بدل ڈالے۔ حضرت عائشہ بیان کرتی ہیں کہ میں نے۔ آ پ کے سامنے ایک آدمی کی نقل ہی اتاری ہے۔ تو آپ نے فرمایا:میں پسند نہیں کرتا کہ میں کسی آدمی کی نقل اتاروں اگرچہ مجھے اس کے بدلے میں اتنا اتنا مال ملے۔ (ابوداؤد۔ ترمذی حدیث حسن صحیح ہے)
توثیق الحدیث : صحیح اخرجہ ابو داؤد (۴۸۷۵) ،و الترمذی (۲۵۰۲) ،و احمد (/۱۸۹۶)۔ 
۱۵۲۶۔ حضرت انس ؓ بیان کرتے ہیں کہ رسول اللہﷺ نے فرمایا:جب مجھے معراج کرائی گئی تو میں کچھ ایسے لوگوں کے پاس سے گزرا جن کے ناخن تانبے کے تھے اور وہ چہروں اور سینوں کو نوچ رہے تھے میں نے کہا اے جبرائیل!یہ کون لوگ ہیں ؟ تو انھوں نے بتایا: یہ وہ لوگ ہیں جو لوگوں کے گوشت کھاتے تھے اور ان کی عزتوں کو پا مال کرتے تھے۔ 	 (ابوداؤد)
۱۵۲۷۔ حضرت ابو ہریرہ ؓ سے روایت ہے کہ رسول اللہﷺ نے فرمایا: ہر مسلمان کے لیے دوسرے مسلمان کا خون، اس کی عزت اور اس کا مال حرام ہے۔ (مسلم)
توثیق الحدیث : اخرجہ مسلم (۲۵۶۴)۔ 
۲۵۵۔ باب :غیبت سننا حرام ہے ،اگر کوئی شخص غیبت محرمہ سنے تو وہ اس کا رد کرے اور غیبت کرنے والے کو منع کرے ،اگر وہ عاجز ہو یا اس کی بات نہ مانی جائے تو ممکن ہو تو اس مجلس سے الگ ہو جائے 
اللہ تعالیٰ نے فرمایا: اور جب وہ کوئی بے ہو دہ بات سنتے ہیں تو اس سے اعراض کر لیتے ہیں۔ (القصص : ۵۵)
نیز فرمایا: مومن بے ہودہ باتوں سے اعراض کرنے والے ہوتے ہیں۔ (المؤمنون:۳)
اور فرمایا:بے شک کان، آنکھ اور دل، ان سب سے باز پرس ہو گی۔ (الا سرا :۳۶)
نیز فرمایا: جب تو ایسے لوگوں کو دیکھے جو ہمارے حکموں میں طعن و تشنیع کر رہے ہوں تو اس ان سے اعراض کر لے یہاں تک کہ وہ کسی اور بات میں مصروف ہو جائیں اور اگر تجھے شیطان بہلا دے تو یاد آنے کے بعد ظالم لوگوں کے پا س مت بیٹھ۔ 	 (الأنعام:۶۸)
۱۵۲۸۔ حضرت ابودردا ؓ سے روایت ہے کہ نبیﷺ نے فرمایا: جس شخص نے اپنے بھائی کی عزت کا دفاع کیا تو اللہ تعالیٰ قیامت والے دن اس کے چہرے کو آگ سے محفوظ رکھے گا۔ (ترمذی۔ حدیث حسن ہے)
توثیق الحدیث : صحیح أوحسن۔ اخرجہ الترمذی (۱۹۳۱)و احمد (/۴۵۰۶)والدولابی فی ( (الکنی)) (/۱۲۴۱)و ابن أبی دنیا فی ( (الصمت)) (۲۵۰)۔ 
۱۵۲۹۔ حضرت عتبان بن مالک ؓ اپنی اس مشہور اور طویل حدیث میں جو ’’باب الرجا‘‘ میں گزر چکی ہے بیان کرتے ہیں کہ نبیﷺ نماز پڑھانے کے لیے کھڑے ہوئے تو فرمایا: مالک بند خشم کہا ہے ؟ ایک آدمی نے کہا:وہ تو منافق ہے ،وہ اللہ اور اس کے رسولﷺ سے محبت نہیں کرتا۔ پس نبیﷺ نے فرمایا ایسے مت کہو،کیا تم نہیں دیکھتے کہ اس نے لا الہ الا اللہ کا اقرار کیا ہے وہ اس کے ذریعے اللہ کی رضا مندی چاہتا ہے ، بے شک اللہ نے اس شخص کو آگ پر حرام قرار دیا ہے جس نے اللہ کی رضا مندی کی خاطر لا الہ الا اللہ کہا۔ (متفق علیہ)
توثیق الحدیث کے لیے حدیث نمبر (۴۱۷)ملاحظہ فرمائیں۔ 
۱۵۳۰۔ حضرت کعب بن مالک ؓ اپنی اس طویل حدیث میں جو ان کی توبہ کے قصے کے بارے میں ہے ،وہ بیان کرتے ہیں کی نبیﷺ جب تبوک میں لوگوں کے ساتھ تشریف فرما تھے تو آپ نے فرمایا:کعب بن مالک نے کیا کیا ؟بنو سلمہ کے ایک آدمی نے کہا : یا رسول اللہ ! اس کو اس کی دونوں چادروں اور اسکے دونوں کناروں پر نظر کرنے (یعنی خود پسندی)۔ نے روک لیا۔ (یہ سن کر)حضرت معاذ بن جبل ؓ نے کہا : تم نے بہت بری بات کی، اللہ کی قسم ! یا رسول اللہ !ہم توا س کے بارے میں صرف خیر ہی جانتے ہیں َپس رسول اللہﷺ خاموش رہے۔ 	 (متفق علیہ)
توثیق الحدیث کے لیے حدیث نمبر (۲۱) ملاحظہ فرمائیں۔ 
۲۵۶۔ باب: غیبت کی جائز صورتیں 
جان لیجئے کہ کسی صحیح شرعی مقصد کے لیے غیبت کرنا جائز ہے ،جب کہ اس کے بغیر اس مقصد تک پہنچنا ممکن نہ ہو اور اس کے چھ اسباب ہیں :۔ 
 (۱)کسی سے ظلم کی شکایت کرنا :مظلوم کے لیے جائز ہے کہ وہ بادشاہ ،قاضی یا کسی صاحب اختیار شخص یا ایسے شخص سے اپنے ظلم کی شکایت کرے جس سے ظالم کے خلاف انصاف ملنے کی توقع ہو۔ اس کے پاس جا کر کہے فلاں شخص نے اس طرح مجھ پر ظلم کیا ہے۔ 
 (۲)برائیوں اور گنا ہوں کو روکنے اور گناہ گار کو راہ راست پر لانے کے لیے مدد طلب کرنا پس جس شخص سے یہ امید ہو کہ اس میں برائی کو روکنے کی قوت ہے تو اسے یہ بتانا کہ فلاں شخص یہ برائی کر رہا ہے ، پس وہ اس شخص کو ڈانٹ۔ ڈپٹ کرے یا اس طرح کی کوئی بات کرے اور اس کا مقصد یہ ہو کہ برائی کو روکا جائے۔  اگر یہ مقصد پیش نظر نہ ہو تو پھر ایسی شکایت کرنا جرم ہو گا۔ 
 (۳)	فتویٰ طلب کرنا: کوئی شخص مفتی کو یہ  بتائے کہ میرے باپ یا میرے بھائی یا میرے خاوند یا فلاں شخص نے میرے ساتھ یہ ظلم کیا ہے ، کیا اس کو یہ حق پہنچتا ہے ؟ اور اس سے نجات پانے کا میرے لیے کیا طریقہ ہے ،تاکہ مجھے میرا حق مل جائے اور میں اس کے ظلم سے بچ جاؤں ؟ اور اس طرح کی کوئی بات کرے تو بوقت ضرورت جائز ہے لیکن افضل اور محتاط طریقہ یہ ہے کہ وہ نام لیے بغیر اس طرح کہے کہ آپ ایسے آدمی یا شخص یا خاوند کے بارے میں کیا فرماتے ہیں جس کا معاملہ اس طرح ہے ؟ اس طرح وہ کسی کا نام لیے بغیر اپنا مقصد یعنی فتویٰ حاصل کر سکتا ہے۔ لیکن کسی کا نام لینا بھی جائز ہے جیسا کہ ہم حدیث ہند میں اس کا تذکرہ کریں گے۔ (ان شا اللہ)
 (۴)	مسلمانوں کو برائی سے ڈرانا اور ان کی خیر خواہی کرنا: اس کے متعدد طریقے ہیں ،مثلاً سند کے مجروح راویوں اور گوا ہوں کے بارے میں جرح کرنا ،یہ مسلمانوں کے اجماع سے جائز ہے بلکہ ضرورت کے تحت واجب ہے۔ یا جیسے کسی سے شادی کا تعلق قائم کرنے یا کاروباری شراکت کرنے یا اس کے پاس امانت رکھوانے یا اس کے ساتھ کسی قسم کا معاملہ کرنے یا اس کی ہمسائیگی اختیار کرنے کے بارے میں ایک دوسرے سے مشورہ کرنا ہے پس اس صورت میں جس شخص سے مشورہ کیا جائے اس پر واجب ہے کہ وہ اس کی کوئی بات نہ چھپائے بلکہ خیر خواہی کی نیت سے اس کی تمام برائیاں بیان کر دے (تاکہ وہ شخص اس قسم کے لوگوں سے معاملات کرنے سے بچ جائے)۔ 
اس کی ایک صورت یہ بھی ہے کہ جب کوئی شخص کسی طالب علم کو کسی بد عتی یا فاسق شخص کے پاس علم حاصل کرنے کیلئے جاتا ہوا دیکھے اور اسے اندیشہ ہو کہ اس طالب علم کو ایسے شخص سے نقصان پہنچے گا تو پھر اس طالب علم سے خیر خواہی کرتے ہوئے اس کے حالات بیان کرنا اس شخص پر واجب ہے۔ لیکن شرط یہ ہے کہ خیر خواہی ہی مقصود ہو۔ اور یہ معاملہ ایسا ہے کہ اس میں غلطیوں کا ارتکاب ہو جا تا ہے ، کبھی حسد ایسی بات کرنے پر آمادہ کرتا ہے اور شیطان اس پر معاملے کو غلط ملط کر دیتا ہے اور اسے یہ بات باور کراتا ہے کہ یہ خیر خواہی ہے۔ پس اس مسئلے میں انسان کو ہوشیار رہنے کی ضرورت ہے کہ شیطان کی چال کا شکار نہ ہو جائے۔ یا یہ صورت ہو کہ کسی شخص کے پاس کوئی عہد ہو منصب ہو لیکن وہ اس کا صحیح حق ادا نہ کر رہا ہو ،یا تو اس لیے کہ اس میں اس کی صلاحیت ہی نہیں یا یہ کہ وہ فاسق ہے یا اس ذمہ داری سے غافل ہے تو پھر ایسے شخص کے بارے میں اس کے امیر کو بتانا واجب ہے تاکہ وہ اسے ہٹا دے اور ایسے شخص کو اس منصب پر فائز کرے جواس کی اصلاح کرے یا وہ اس معاملے کی اصل صورت حال سے باخبر ہو جائے گا تاکہ وہ حالات کے تقاضے کے مطابق اس میں۔ معاملہ کرے اور اسکے بارے میں کسی دھوکے میں مبتلا نہ ہو اور یہ اس بات کی کوشش کرے کہ اسے سیدھے راستے پر قائم رہنے کی ترغیب دے یا پھر اسے بدل دے۔ 
 (۵)	یا  پھر کوئی اعلانیہ طور پر اپنے فسق یا بدعت کا ارتکاب کرنے والا ہو جیسے کوئی اعلانیہ شراب نوشی کرے، لوگوں پر ظلم کرے، ٹیکس وصول کرے، لوگوں سے ظلماً مال حاصل کرے اور امور باطلہ کی سر پرستی کرے۔ پس وہ جو کام کھلم کھلا کرے تو اسے بیان کرنا جائز ہے ، اس کے علاوہ اس کے دوسرے مخفی عیوب بیان کرنا حرام ہے ،الا یہ کہ اس کے جواز کا کوئی دوسرا سبب ہو جو ہم نے بیان کیا ہے۔ 
 (۶)	کسی کو معروف نام سے پکارنا : جب انسان کسی لقب سے معروف ہو جیسے اعمش (چندھا)، اعرج (لنگڑا) ،اصم (بہرا)،اعمی (اندھا)اور احول (بھینگا)وغیرہ تو ان ناموں کے ساتھ جو تعارفی نام ہیں ، پکارنا جائز ہے ،لیکن کسی کی تحقیرو تنقیص کے لیے اس طرح پکارنا حرام ہے اور اگر اس کے علاوہ اس کا تعارف ممکن ہو تو بہتر ہے۔ یہ وہ چھ اسباب ہیں جو علما نے بیان کیے ہیں اور ان میں سے اکثر پر علما کا اتفاق ہے اور احادیث صحیحہ سے ان کے دلائل مشہور ہیں ، ان میں سے چند درج ذیل ہیں :۔ 
۱۵۳۱۔ حضرت عائشہ ؓ سے روایت ہے کہ ایک آدمی نے نبیﷺ سے اندر آنے کی اجازت طلب کی تو آپ نے فرمایا: اسے اجازت دے دو، یہ اپنے خاندان کا برا آدمی ہے۔ 	 (متفق علیہ)
امام بخاری ؒ نے اس حدیث سے اہل فساد اور مشتبہ لوگوں کی غیبت بیان کرنے کو جائز قرار دیا ہے۔ 
توثیق الحدیث : اخرجہ البخاری (/۴۷۱۱۰۔ فتح)و مسلم (۲۵۹۱)۔ 
۱۵۳۲۔ حضرت عائشہ ؓ ہی بیان کرتی ہیں کہ رسول اللہﷺ نے فرمایا: میں نہیں سمجھتا کہ فلاں فلاں شخص ہمارے دین کے بارے میں کچھ جانتے ہوں۔ (بخاری)اس حدیث کے راوی لیث بن سعد بیان کرتے ہیں کہ یہ دونوں آدمی منافقین میں سے تھے۔ 
توثیق الحدیث : اخرجہ البخاری (/۴۸۱۰۔ فتح)۔ 
۱۵۳۳۔ حضرت فاطمہ بنت قیس ؓ بیان کرتی ہیں کہ میں نبیﷺ کی خدمت میں حاضر ہوئی تو عرض کیا کہ ابو جہم اور معاویہ ان دونوں نے مجھے پیغام نکاح بھیجا ہے (آپ مجھے مشورہ دیں) رسول اللہﷺ نے فرمایا: معاویہ تو فقیر آدمی ہے اس کے پاس کوئی مال نہیں ہے اور جو ابوجہم ہے وہ تو اپنے کندھے سے لاٹھی اتارتا ہی نہیں۔ 	 (متفق علیہ) 
اورمسلم کی ایک روایت میں ہے :ابو جہم تو عورتوں کو بہت مارنے والا ہے۔ اور یہ پچھلی روایت کے الفاظ ’’وہ تو اپنے کندھے سے لاٹھی اتارتا ہی نہیں ’’کی تفسیر ہے اور بعض نے کہا اس کے معنی ہیں۔ وہ بہت زیادہ سفر کرنے والا۔ ہے۔ 
توثیق الحدیث : اخرجہ مسلم (۱۴۸۰)۔ 
تنبیہ : امام بخاریؒ نے اس حدیث کو روایت نہیں کیا بلکہ صرف امام مسلم ؒ نے روایت کیا ہے۔ 
۱۵۳۴۔ حضرت زید بن ارقم ؓ بیان کرتے ہیں کہ ہم ایک سفر میں رسول اللہﷺ کے ساتھ میں نکلے ، جس میں لوگوں کو بہت تکلیف کا سامنا کرنا پڑا ،تو عبداللہ بن ابی نے کہا تم رسول اللہﷺ کے ساتھیوں پر خرچ نہ کرو حتیٰ کہ وہ منتشر ہو جائیں۔ اس نے کہا:اگر ہم مدینہ واپس پہنچ گئے تو ہم میں سے معزز شخص وہاں سے ذلیل شخص کو نکال دے گا۔ حضرت زید ؓ بیان کرتے ہیں پس میں رسول اللہﷺ کی خدمت میں حاضر ہوا تو آپ کو اس بارے میں بتا یا۔ آپ نے عبد اللہ بن ابی کو بلا بھیجا تو اس نے بڑ ی پختہ قسم کھا کر کہا کہ اس نے تو ایسے نہیں کہا۔ پس لو گوں نے کہا زید نے رسول اللہﷺ کو جھوٹ بتایا ،ان کی اس بات پر مجھے دلی صدمہ ہوا حتیٰ کہ اللہ تعالیٰ نے میری تصدیق میں سورۃ المنافقون (اذَا جَائکَ المُنَافِقُو’نَ)نازل فرمائی ، نبیﷺ نے پھر ان (منافقین)کو بلایا تاکہ آپ ان کے لیے مغفرت طلب کریں لیکن انھوں نے اعراض کرتے ہوئے اپنے سروں کو پھر لیا۔ (متفق علیہ)
توثیق الحدیث : اخرجہ البخاری (/۶۴۴۸۔ فتح)و مسلم (۲۷۷۲)۔ 
۱۵۳۵۔ حضرت عائشہ ؓ بیان کرتی ہیں کہ ابو سفیان ؓ کی بیوی ہند ؓ نے نبیﷺ سے عرض کیا کہ ابوسفیان بخیل آدمی ہیں ،وہ مجھے اتنا خرچہ بھی نہیں دیتے کہ مجھے اور میرے بچوں کے لیے کافی ہو، الا یہ کہ جو میں انہیں بتائے بغیر ان کے مال میں سے خود لے لوں۔ آپ نے فرمایا:تم معروف طریقے سے اتنا لے لیا کرو جو تجھے اور تیرے بچوں کو کفایت کر جائے۔ (متفق علیہ)
توثیق الحدیث : اخرجہ البخاری (/۵۰۴۹و۵۰۷۔ فتح)و مسلم (۱۷۱۴)۔ 
۲۵۷۔ باب:چغل خوری حرام ہے ،چغل خوری سے مراد یہ ہے کہ لوگوں کے درمیان فساد ڈالنے کے لیے ایک کی بات دوسرے سے بیان کرنا 
اللہ تعالیٰ نے فرمایا: بہت عیب جو، یا غیب کرنے والے اور چغلی کے ذریعے سے فساد برپا کرنے والے کی (بات نہ مان)۔ 	 (ن:۱۱)
نیز فرمایا: انسان جو لفظ بھی بولتا ہے تو اس کے پاس ہی نگران فرشتہ موجود ہے۔ (ق:۱۸)
۱۵۳۶۔ حضرت حذیفہ ؓ بیان کرتے ہیں کہ رسول اللہﷺ نے فرمایا: چغل خور جنت میں نہیں جائے گا۔ (متفق علیہ)
توثیق الحدیث : اخرجہ البخاری (/۴۷۲۱۰۔ فتح)و مسلم (۱۰۵)۔ 
۱۵۳۷۔ حضرت ابن عباس ؓ سے روایت ہے کہ رسول اللہﷺ دو قبروں کے پاس سے گزرتے تو آپ نے فرمایا: ان دونوں کو عذاب ہو رہا ہے اور انہیں وہ عذاب کسی بڑ ی بات پر نہیں ہو رہا۔ پھر فرمایا: کیوں نہیں وہ بڑ ی بات ہی تو ہے ، ان میں سے ایک تو چغل خوری کیا کر تا تھا اور دوسرا اپنے پیشاب کی چھینٹوں سے نہیں بچتا تھا۔ (متفق علیہ)
اور یہ الفاظ بخاری کی ایک روایت کے ہیں۔ 
علما نے کہا ہے۔ انہیں کسی بڑ ی بات کی وجہ سے عذاب نہیں ہو رہا، اس کا مطلب یہ ہے کہ ان کے خیال میں یہ کوئی بڑ ی بات نہیں تھی، (یعنی انھوں نے اسے معمولی سمجھا)اور بعض نے کہا ہے کہ ان دونوں کاموں کا ترک کرنا ان کے لیے کوئی بڑ ی بات نہیں تھی (وہ بڑ ی آسانی سے ان دونوں کاموں کو چھوڑ سکتے تھے)۔ 
توثیق الحدیث :۔ اخرجہ البخاری (/۳۱۷۱۔ فتح)و مسلم (۲۹۲)۔ 
۱۵۳۸۔ حضرت ابن مسعود ؓ سے روایت ہے کہ نبیﷺ نے فرمایا: کیا میں تمہیں ’’عضہ‘‘ کے متعلق نہ بتاؤں کہ وہ کیا چیز ہے ؟ وہ چغلی ہے (یعنی)لوگوں میں (کسی کی)بات کرنا۔ 	 (مسلم)
توثیق الحدیث : اخرجہ مسلم (۲۶۰۶)۔ 
۲۵۸۔ باب:جب کسی مصلحت کا تقاضا یا کسی فساد وغیرہ کا اندیشہ نہ ہو تو پھر امرا سے لوگوں کی شکایت کرنا منع ہے۔ 
اللہ تعالیٰ نے فرمایا: گناہ اور زیادتی پر ایک دوسرے سے تعاون نہ کرو۔ 	 (المائدہ :۲)
اور اس باب میں وہی حدیثیں ہیں جو اس سے ما قبل باب میں بیان ہوئی ہیں (ایک اور حدیث ملاحظہ فرمائیں)۔ 
۱۵۳۹۔ حضرت ابن مسعود ؓ بیان کرتے ہیں کہ رسول اللہﷺ نے فرمایا: میرے صحابہ میں سے کوئی شخص کسی کے متعلق کوئی بات مجھ تک نہ پہنچائے ، اس لیے کہ میں اس بات کو پسند کرتا ہوں کہ میں تمہارے درمیان اس حال میں آؤں کہ (ہر ایک کے بارے میں)میرا سینہ صاف ہو۔ (ابوداؤد ،ترمذی)
توثیق الحدیث : ضعیف۔ اخرجہ ابوداؤد (۴۸۶۰)الترمذی (۳۸۹۶، ۳۸۹۷)و احمد (/۳۹۵۱۔ ۳۹۶)۔ 
اس حدیث کی سند میں ولید ابن ابی ہشام مولی حمد ان اور اس کے استاد زید بن زائد دونوں مجہول راوی ہیں ،اسے لیے یہ حدیث ضعیف ہے۔ 
۲۵۹۔ باب:دو رخے شخص کی مذمت
اللہ تعالیٰ نے فرمایا:و ہ لوگوں سے چھپتے ہیں اور اللہ تعالیٰ سے نہیں چھپتے حالانکہ و ہ ان کے ساتھ ہوتا ہے ، وہ راتوں کو ایسی باتوں میں مشورہ کرتے ہیں جو اللہ تعالیٰ کو ناپسند ہیں اور اللہ تعالیٰ ان کے عملوں کا احاطہ کرنے والا ہے۔ (النسا :۱۰۸)
۱۵۴۰۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: تم لوگوں کو کانوں کی طرح پاؤ گے ، ان میں جو جاہلیت میں بہتر تھے وہ اسلام میں بھی بہتر ہیں ،جب وہ دین میں سمجھ بوجھ حاصل کر لیں۔ تم اس امارات و حکمرانی کے بارے میں ان لوگوں کو بہتر پاؤ گے جو اس کو سب سے زیادہ ناپسند کرتے ہوں گے اور تم سب سے زیادہ برا دو رخے شخص کو پاؤ گے جو ان لوگوں کے پاس ایک رخ لے کر جا تا ہے اور دوسرے لوگوں کے پاس ایک اور (دوسرا) رخ لے کر جاتا ہے۔ (متفق علیہ)
توثیق الحدیث : أخرجرجہ البخاری (/۵۲۵۶۔ فتح)و مسلم (۲۵۲۶)۔ 
۱۵۱۴۱۔ حضرت محمد بن زید سے روایت ہے کہ لوگوں نے ان کے دادا حضرت عبداللہ بن عمر ؓ سے عرض کیا کہ جب ہم اپنے بادشاہوں اور حکمرانوں کے پاس ہوتے ہیں تو ہم ان سے ایسی باتیں کرتے ہیں جو ان باتوں کے خلاف ہوتی ہیں جو ہم ان کی عدم موجودگی میں کرتے ہیں تو حضرت ابن عمر ؓ نے فرمایا:ہم رسول اللہﷺ کے دور میں ایسے رویے کو نفاق شمار کرتے تھے۔ (بخاری)
توثیق الحدیث : اخرجہ البخاری (/۱۷۰۱۳، فتح)
تنبیہ : پہلی بات تو یہ ہے کہ بخاری کی روایت میں (سلاطینا)جمع کی بجائے (سلطاننا)مفرد کا صیغہ ہے اور دوسری بات یہ ہے کہ (علی عھد رسول اللہﷺ) کے الفاظ بخاری میں نہیں بلکہ ابو داؤد طیا لسی کی روایت میں ہیں۔ 
۲۶۰۔ باب : جھوٹ کی حرمت
جھوٹ کے معنی ہیں کہ کسی چیز کے بارے میں خلاف واقعہ خبر دینا، خواہ یہ عمداً ہو یا جہالت کی وجہ سے ہو۔ 
اللہ تعالیٰ نے فرمایا: جس چیز کا علم نہیں اس کے پیچھے مت پڑ و۔ 	 (الاسرا :۳۶)
اور فرمایا: انسان جو لفظ بھی بولتا ہے تو اس کے پاس ایک نگران فرشتہ تیار رہتا ہے۔ (ق:۱۸)
۱۵۴۲۔ حضرت ابن مسعود ؓ بیان کرتے ہیں کہ رسول اللہﷺ نے فرمایا: بلاشبہ سچائی نیکی کی طرف رہنمائی کرتی ہے اور بلاشبہ نیکی جنت کی طرف رہنمائی کرتی ہے اور آدمی سچ بولتا رہتا ہے حتیٰ کہ وہ 
اللہ تعالیٰ کے ہاں ’’صدیق‘‘ (سچا) لکھ دیا جاتا ہے اور بلاشبہ جھوٹ گنا ہوں کی طرف راہنمائی کرتا ہے اور گناہ جہنم کی طرف رہنمائی کرتے ہیں، بے شک آدمی جھوٹ بولتا رہتا ہے حتیٰ کہ وہ اللہ تعالیٰ کے ہاں ’’کذاب‘‘ (جھوٹا)لکھ دیا جاتا ہے۔ (متفق علیہ)
توثیق الحدیث کے لیے حدیث نمبر (۵۴)ملاحظہ فرمائیں۔ 
۱۵۴۳۔ حضرت عبداللہ بن عمرو بن عاصؓ سے روایت ہے کہ نبیﷺ نے فرمایا: چار خصلتیں (ایسی) ہیں جس شخص میں وہ ہوں گی وہ خالص منافق ہو گا اور جس شخص میں ان میں سے ایک خصلت ہو گی اس میں نفاق کی ایک خصلت ہو گی حتیٰ کہ وہ اسے چھوڑ دے (اور وہ یہ ہیں)جب اس کے پاس امانت رکھی جائے تو خیانت کرے ،جب بات کرے تو جھوٹ بولے ،جب عہد کرے تو اسے پورا نہ کرے اور جب جھگڑا کرے تو بد زبانی کرے۔ (متفق علیہ)
توثیق الحدیث کے لیے حدیث نمبر (۶۸۹۔ ۶۹۰)ملاحظہ فرمائیں۔ 
۱۵۴۴۔ حضرت ابن عباس ؓ سے روایت ہے کہ نبیﷺ نے فرمایا: جو شخص ایسا خواب بیان کرے جو اس نے نہیں دیکھا تو روز قیامت اسے اس بات کا پابند  کیا جائے گا کہ وہ جَو کے دو دانوں کے درمیان گرہ لگائے اور وہ یہ کام نہیں کر سکے گا اور جو شخص لوگوں کی باتوں کو کان لگا کر سنے حالانکہ و ہ اس کے لیے اس (سننے) کو ناپسند کرتے ہوں تو قیامت والے دن اس کے کانوں میں پگھلا ہوا سیسہ ڈالا جائے گا اور جس شخص نے (کسی جاندار کی) تصویر بنائی تو اسے عذاب دیا جائے گا اور اسے اس بات کا پابند کیا جائے گا کہ وہ اس میں روح پھونکے حالانکہ وہ اس میں روح نہیں پھونک سکے گا۔ (بخاری)
توثیق الحدیث : اخرجہ البخا (/۴۲۷۱۲۔ فتح)
۱۵۴۵۔ حضرت ابن عمر ؓ بیان کرتے ہیں کہ نبی ؓ نے فرمایا: سب سے بڑا جھوٹ یہ ہے کہ آدمی اپنی آنکھوں کو وہ چیز دکھائے جو انھوں نے نہیں دیکھی۔ (بخاری) اس کے معنی یہ ہیں کہ آدمی کہے کہ میں نے (خواب میں) فلاں چیز دیکھی ہے حالانکہ اس نے اسے نہیں دیکھا۔ 
توثیق الحدیث : اخرجہ البخاری (/۴۲۸۱۲۔ فتح)۔ 
۱۵۴۶۔ حضرت سمرہ بن جندب ؓ بیان کرتے ہیں کہ رسول اللہﷺ اکثر اپنے صحابہ کرام سے پوچھا کرتے تھے :کیا تم میں سے کسی نے کوئی خواب دیکھا ہے ؟ پس کوئی شخص جو اللہ تعالیٰ چاہتا ، آپ کے سامنے بیان کرتا۔ ایک روز صبح کے وقت آپ نے ہمیں فرمایا: بے شک رات کے وقت دو آنے والے (خواب میں)میرے پاس آئے اور انھوں نے مجھے کہا چلیے ،میں ان کے ساتھ چل پڑا ،ہم ایک ایسے شخص کے پاس سے گزرے جو لیٹا ہوا تھا اور دوسرا آدمی پتھر لیے اسکے اوپر کھڑا تھا ،وہ اس کے سر پر پتھر مارتا اور اسکے سر کو پاش پاش کر دیتا ہے پس پتھر لڑھک کر دور جاگر تا ہے ، وہ آدمی اس پتھر کے پیچھے جاتا ہے اور اسے پکڑ لاتا ہے ،وہ ابھی واپس نہیں پہنچتا کہ اس کا سر پہلے کی طرح ٹھیک ہو جاتا ہے۔ وہ آدمی پھر اس کی طرف لوٹتا ہے اور اس کے ساتھ پھر پہلی مرتبہ والا سلوک کرتا ہے۔ آپ نے فرمایا : میں نے ان دونوں سے پوچھا :سبحان اللہ !یہ دونوں کیا ہیں ؟ان دونوں (جو میرے ساتھ چل رہے تھے)نے مجھے کہا : چلیے چلیے ، پس ہم چلتے گئے اور ایک ایسے آدمی کے پاس پہنچے جو اپنی گدی کے بل لیٹا ہوا تھا اور ایک اور آدمی لوہے کا آنکڑا لیے اس کے اوپر کھڑا تھا، وہ اس کے چہرے کی ایک طرف آتا ہے اور اس کے جبڑے کوا س کی گدی تک چیر دیتا ہے اور اس کے نتھنے اور اس کی آنکھ کو بھی اس کی گدی تک چیر دیتا ہے پھر وہ دوسری طرف ہو جاتا ہے اور ادھر بھی اسی طرح کرتا ہے جس طرح اس نے پہلی طرف کیا تھا۔ ابھی وہ دوسری طرف سے فارغ نہیں ہوتا تو اس کی پہلی طرف پہلے کی طرح صحیح ہو جاتی ہے۔ وہ پھر اس کی طرف لوٹتا ہے اور وہ ایسے ہی کرتا ہے جس طرح پہلی مرتبہ کیا تھا۔ آپ نے فرمایا:میں نے کہا :سبحان اللہ! یہ کیا ہیں۔ آپ نے فرمایا:۔ ’’ان دونوں نے مجھے کہا چلیے چلیے ،پس ہم چلتے گئے تو ہم ایک تنور جیسے گڑھے پر آئے۔ (راوی بیان کرتا ہے)میرا خیال ہے کہ آپ نے فرمایا : اس میں بہت شور اور آوازیں تھیں ، ہم نے اس میں جھانکا تو اس میں ننگے مرد اور ننگی عورتیں تھیں ،ا نکے نیچے سے ان کی طرف آگ کا ایک شعلہ بلند ہوتا ہے ، جب وہ شعلہ ان تک پہنچتا تو وہ چیختے چلاتے ہیں آپ نے فرمایا: میں نے پوچھا :یہ کون لوگ ہیں ؟ان دونوں نے مجھے کہا :چلیے چلیے ، پس ہم چلتے گئے اور ایک نہر پر پہنچ گئے۔ (راوی بیان کرتا ہے)میرا خیال ہے کہ آپ نے فرمایا: وہ خون کی طرح سرخ تھی اور اس نہر میں ایک تیراک تیر رہا تھا جب کہ نہر کے کنارے پر ایک آدمی تھا جس نے اپنے پاس بہت سے پتھر جمع کیے ہوئے تھے ،جب وہ تیراک تیرنا ہوا اس آدمی کے پاس پہنچتا ہے جس نے اپنے پاس پتھر جمع کیے ہوئے ہیں تو یہ اس کے سامنے اپنا منہ کھولتا ہے اور یہ اس کے منہ میں۔ ایک پتھر ڈال دیتا ہے ،یہ شخص پھر چلا جاتا ہے ، تیر نے لگتا ہے اور دوبارہ پھر اس آدمی کی طرف لوٹتا ہے۔ یہ جب بھی اس کی طرف لوٹتا ہے تو اس کے سامنے اپنا منہ کھول دیتا ہے اور وہ اس کے منہ میں ایک پتھر ڈال دیتا ہے میں ان سے پوچھتا ہوں کہ یہ کون ہیں تو وہ مجھے کہتے ہیں چلیے چلیے۔ ہم چلتے گئے تو پھر ایک بہت ہی کریہہ منظر آدمی کے پا س پہنچے ،یا (فرمایا) سب سے بد صورت آدمی کی طرف جو تم نے دیکھا ہو، اس کے پاس پہنچے ،اس کے پاس آگ ہے اور وہ اسے جلا رہا ہے اور اس کے ارد گرد دوڑ تا ہے ، میں نے ان دونوں سے پو چھا: یہ کون ہے ؟ انھوں نے مجھے کہا چلیے چلیے۔ پس ہم چلتے گئے اور ایک بڑے شاداب باغ میں پہنچے جس میں۔ لمبے لمبے درخت کثرت سے لگے ہوئے تھے اور اس میں بہار کے ہر قسم کے کھلے ہوئے پھول تھے ، جبکہ باغ میں ایک طویل القامت انسان تھا اور اس کے لمبے قد کی وجہ سے قریب نہیں تھا کہ میں اس کا سر دیکھ سکوں اور اس کے اردگرد بہت سے بچے ہیں جو میں نے پہلے کبھی نہیں دیکھے۔ میں نے پو چھا: یہ کیا ہے ؟ او ریہ بچے کون ہیں ؟ لیکن انھوں نے مجھے یہی کہا کہ چلیے چلیے۔ پس ہم چلتے گئے اور ایک بہت بڑے درخت کے پاس آئے ،اور میں نے اس سے بڑا اور اچھا درخت کبھی نہیں دیکھا، ان دونوں نے مجھے کہا اس پر چڑھیے۔ پس ہم اس پر چڑھے تو وہاں ایک شہر نظر آیا جو سونے چاندی کی اینٹوں سے بنا ہوا تھا۔ ہم شہر کے دروازے پر پہنچے تو ہم نے دروازہ کھولنے کے لیے کہا تو اسے ہمارے لیے کھول دیا گیا۔ ہم اس میں داخل ہو گئے توہم نے وہاں بہت سے آدمی دیکھے ان کا آدھا جسم تو اس خوبصورت ترین آدمی کی طرح تھا جسے تم نے دیکھا ہو اور ان کا باقی آدھا جسم اس قبیح ترین آدمی کی طرح تھا جسے تم نے دیکھا ہو۔ اور ان دونوں نے انہیں کہا چلو اور اس نہر میں کود جاؤ اور وہ نہر عرضاً بہہ رہی تھی اور اس کا پانی دودھ کی طرح نہایت ہی سفید تھا۔ پس وہ گئے اور اس میں کود گئے پھر وہ ہمارے پاس لوٹ کر آئے تو ان کے آدھے جسم کا قبیح پن دور ہو چکا تھا اور وہ مکمل طور پر بہت خوبصورت بن گئے تھے۔ آپ نے فر مایا:کہ ان دونوں نے مجھے بتا یا کہ یہ جنت عدن ہے اور یہی آپ کی منزل ہے۔ میری نظر جو اوپر اٹھی تو سفید بادل کی طرح ایک محل تھا،پھر ان دونوں نے مجھے بتایا کہ یہ ہے آپ کا مقام میں نے انہیں کہا : اللہ تعالیٰ تمہیں برکت عطا فرمائے ، مجھے ذرا چھوڑ دو کہ میں اس میں داخل ہو جاؤں ،ان دونوں نے کہا:ابھی نہیں ،البتہ آپ ہی داخل اس میں ہوں گے ،میں نے انہیں کہا میں نے اس رات بڑ ی عجیب چیزیں دیکھی ہیں ،پس میں نے جو دیکھا ہے وہ کیا ہے ؟ان دونوں نے مجھے بتایا کہ ہم عنقریب آپ کو بتلائے دیتے ہیں ،وہ جو پہلا آدمی تھا ،جس کے پا س آپ گزرے تھے اور اس کا سر پتھر سے کچلا جا رہا تھا ،یہ وہ شخص تھا جس نے قرآن یاد کیا تھا اور اسے بھلا دیا تھا اور فرض نماز پڑھے بغیر سو جاتا تھا۔ اور وہ آدمی جس کے پاس آپ آئے تھے اور اس کے جبڑے ،نتھنے اور آنکھ کو اس کی گدی تک چیرا جا رہا تھا ، یہ وہ شخص تھا جو صبح اپنے گھر سے نکلتا تو ایسا جھوٹ بولتا جو آفاق (آسمان کے کناروں)تک پہنچ جاتا۔ اور وہ جو برہنہ مرد اور برہنہ عورتیں تندور نما گھڑے میں تھیں ،وہ زانی مرد اور زانی عورتیں تھیں۔ وہ آدمی جس کے آپ پا س گئے تھے اور وہ نہر میں تیر رہا تھا اور اس کے منہ میں پتھر ڈالا جا رہا تھا ، وہ سود خور تھا۔ اور وہ آدمی جس کے پاس آپ گئے تھے اور وہ کریہہ المنظر تھا اور آگ کے پاس تھا ، اسے جلا رہا تھا اور اس کے گرد  دوڑ رہا تھا ،وہ جہنم کا  داروغہ تھا۔ اور جو طویل القامت آدمی باغ میں تھا ،وہ ابراہیم ؑ تھے اور جو بچے ان کے اردگرد تھے ،یہ وہ تمام بچے تھے جو فطرت اسلام پر فوت ہوئے تھے۔ برقانی کی روایت میں ہے :یہ وہ بچے ہیں جو فطرت پر پیدا ہوئے تھے۔ بعض مسلمانوں نے عرض کیا: یا رسول اللہ !مشرکوں کے بچے (بھی وہیں تھے)؟رسول اللہﷺ نے فرمایا: ’’مشرکین کے بچے بھی۔ اور وہ لوگ جن کے جسم کا آدھا حصہ خوبصورت اور آدھا قبیح تھا یہ وہ لو گ تھے جنھوں نے اچھے برے ہر قسم کے ملے جلے عمل کیے تھے اور اللہ نے ان سے درگزر فرمایا۔ (بخاری)
اور بخاری ہی کی ایک روایت میں ہے کہ آپ نے فرمایا: میں نے رات کو دو آدمی دیکھے کہ وہ میرے پاس آئے اور مجھے ارض مقدس کی طرف لے گئے۔ پھر وہی واقعہ بیان کیا اور فرمایا: ہم چلتے چلتے تنور جیسے گڑھے کے پاس پہنچے ،اس کا اوپر والا حصہ تنگ اور نیچے والا حصہ کشادہ تھا ،اس کے نیچے آگ جل رہی تھی ، جب وہ آگ اوپر کو اٹھتی تو اس میں موجود لوگ بھی اوپر کو اٹھتے حتیٰ کہ وہ باہر نکلنے کے قریب ہو جاتے اور جب وہ آگ بجھ جاتی تو وہ پھر اس میں واپس نیچے چلے جاتے اور اس میں برہنہ حالت میں مرد اور عورتیں تھیں۔ اور اس روایت میں یہ بھی ہے۔ ہم خون کی ایک نہر پر آئے۔ اس میں راوی نے شک نہیں کیا (جیسے پہلی روایت میں شک تھا)اس میں ایک آدمی نہر کے وسط میں کھڑا ہے اور ایک آدمی نہر کے کنارے پر کھڑا ہے اور اس کے سامنے پتھر ہیں اور جو آدمی نہر میں ہے ،وہ آگے بڑھتا ہے اور نکلنے کا ارادہ کرتا ہے تو باہر کنارے والا آدمی اس کے منہ میں ایک پتھر پھینک دیتا ہے اور اسے وہیں لوٹا دیتا ہے جہاں وہ تھا ،پس وہ شخص جب بھی نکلنے کی کوشش کرتا ہے تو وہ اس کے منہ میں پتھر پھینک دیتا ہے اور وہ وہیں واپس لوٹ جاتا ہے جیسے وہ تھا ،اور اس میں یہ بھی ہے :وہ مجھے لے کہ درخت پر چڑھے اور انھوں نے مجھے ایک گھر میں داخل کر دیا ،جس سے خوبصورت گھر میں نے کبھی نہیں دیکھا ،اس میں کچھ بوڑھے مرد تھے اور کچھ جوان۔ اور اسی روایت میں ہے : آپ نے جو اس شخص کو دیکھا جس کا جبڑا چیرا جا رہا ہے ،وہ بہت جھوٹا آدمی تھا، وہ جھوٹ بولتا اور وہ جھوٹی بات اس کی طرف سے بیان کی جاتی اور وہ پہنچتی پہنچتی آفاق تک پہنچ جاتی۔ پس آپ نے جو دیکھا قیامت تک اس کے ساتھ ویسے ہی کیا جاتا رہے گا۔ اور اس روایت میں یہ بھی ہے : آپ نے جو وہ شخص دیکھا کہ اس کے سر کو کچلا جا رہا ہے پس وہ آدمی ہے جسے اللہ نے قرآن سکھایا لیکن یہ اس سے بے پروا ہو کر رات کو سویا رہتا اور دن کو بھی اس پر عمل نہیں کرتا تھا، پس اس کے ساتھ بھی روز قیامت تک یہی سلوک کیا جائے گا۔ وہ پہلا گھر جس میں آپ داخل ہوئے تھے وہ عام مومنوں کا گھر تھا اور جبکہ یہ گھر شہدا کا گھر ہے ،میں جبریل ہوں اور یہ میکائیل ہیں، آپ اپنا سر اٹھائیں۔ پس میں نے اپنا سر اٹھایا تو دیکھا کہ میرے اوپر بادل کی مانند کوئی چیز ہے ان دونوں نے کہا : آپ کا ٹھکانہ ہے۔ میں نے کہا مجھے چھوڑ دو تاکہ میں اپنے گھر میں داخل ہو جاؤں۔ ان دونوں نے کہا ابھی آپ کی عمر باقی ہے جسے آپ نے مکمل نہیں کیا،پس جب آپ اسے مکمل کر لیں گے تو اپنے ٹھکانے میں تشریف لے۔ آئیں گے۔ (بخاری)
توثیق الحدیث : اخرجہ البخاری (/۴۳۸۱۲۔ ۴۳۹۔ فتح)والروایۃ الثانیۃ (/۲۵۱۳۔ ۲۵۲۔ فتح)۔ 
۲۶۱۔ باب:جھوٹ کی بعض جائز صورتیں 
جان لیجئے کہ جھوٹ اگر چہ اصل میں تو حرام ہے لیکن بعض احوال میں چند شروط کے ساتھ بولنا جائز ہے جنہیں میں نے ’’کتاب الا ذکار‘‘ میں واضح کیا ہے۔ اس کا خلاصہ یہ ہے کہ کلام مقاصد حا صل کرنے کا ذریعہ ہے ،پس وہ ہرا چھا مقصود جس کا حصول جھوٹ کے بغیر ممکن ہے تو اس بارے میں جھوٹ بولنا حرام ہے اور اگر اس کا حصول جھوٹ کے بغیر ممکن نہ ہو تو پھر جھوٹ بولنا جائز ہے پھر اگر اس مقصود کا حصول مباح ہے تو اس کے لیے جھوٹ بولنا بھی مباح ہو گا اور اگر اس مقصود کا حصول واجب ہے تو پھر اس کے بارے میں جھوٹ بولنا بھی واجب ہو گا۔ مثال کے طور پر جب کوئی شخص کسی ظالم سے چھپ جائے ،جو اسے قتل کرنا چاہتا ہے۔ یا اس کا مال حاصل کرنا چاہتا ہے اور یہ اپنا مال چھپا لے اور کسی انسان سے اس کے بارے میں پوچھا جائے تو پھر اس کے معاملے کو چھپائے رکھنے کے لیے جھوٹ بولنا واجب ہے اور اسی طرح اگر اس کے پاس کوئی امانت ہے اور ظالم اسے لینا چاہتا ہے تو بھی اسے چھپانے کے لیے جھوٹ بولنا واجب ہے ان تمام صورتوں میں زیادہ محتاط طریقہ یہ ہے کہ ’’توریہ‘‘ اختیار کیا جائے اور  ’’توریے‘‘ کا معنی یہ ہے کہ ایسی بات کی جائے جس کا ایک ظاہری مفہوم ہو ایک باطنی ،یعنی وہ اپنی گفتگو سے صحیح مقصد کی نیت اور قصد کرے اور اس کی طرف نسبت کرنے میں وہ جھوٹا نہ ہو، اگر چہ ظاہری الفاظ میں اور اس چیز کی طرف نسبت کرنے میں جسے مخاطب سمجھے ، وہ جھوٹا ہوا اور اگر توریے کی بجائے صاف ہی بول دے تو بھی اس حالت میں جھوٹ بولنا حرام نہیں ہے۔ 
علما نے اس حالت میں جھوٹ بولنے کا جواز حضرت ام کلثوم ؓ کی اس حدیث سے استدلال کیا ہے جس میں وہ بیان کرتی ہیں کہ انھوں نے رسول اللہﷺ کو فرماتے ہوئے سنا: ’’وہ شخص جھوٹا نہیں جو لوگوں کے درمیان صلح کراتا ہے ،وہ بھلائی کی بات پہنچاتا ہے یا بھلائی کی بات کرتا ہے‘‘ ۔ 	 (متفق علیہ)
امام مسلم نے اپنی روایت میں یہ اضافہ نقل کیا ہے کہ ام کلثوم ؓ بیان کرتی ہیں :میں نے آپﷺ کو تین مواقع کے سوا لوگوں کو گفتگو سے متعلق رخصت دیتے ہوئے نہیں سنا۔ ا نکی مراد یہ تھی جنگ کا موقع ،لوگوں کے درمیان صلح کرانا اور مرد کا اپنی بیوی سے اور بیوی کا اپنے خاوند سے گفتگو کرنے کا موقع۔ 
توثیق الحدیث : اخرجہ البخاری (/۲۹۹۵۔ فحیح)وملسم (۲۶۰۵)۔ 
۲۶۲۔ باب :انسان جو بات کرے یا اسے آگے بیان کرے اس کی تحقیق کرنے کی ترغیب
اللہ تعالیٰ نے فرمایا: اور اس چیز کے پیچھے مت پڑ و جس کا تمہیں علم نہ ہو۔ 	 (الاسرا :۳۶)
نیز فرمایا:انسان جو لفظ بھی بولتا ہے تو اس کے پاس ہی ایک نگران فرشتہ تیار ہوتا ہے۔ (ق:۱۸)
۱۵۴۷۔ حضرت ابو ہریرہ ؓ سے روایت ہے کہ نبیﷺ نے فرمایا:آدمی کے جھوٹا ہونے کے لیے یہی کافی ہے کہ وہ جو سنے اسے (تحقیق کیے بغیر اگے) بیان کر دے۔ (مسلم)
توثیق الحدیث : اخرجہ مسلم فی مقدمۃ (صحیحۃ) (۵)
۱۵۴۸۔ حضرت سمرہؓ بیان کرتے ہیں کہ رسول اللہﷺ نے فرمایا: جو شخص میری طرف سے کوئی حدیث بیان کرے جبکہ وہ سمجھتا ہو کہ یہ جھوٹ ہے تو وہ بھی جھوٹوں میں سے ایک جھوٹا ہے۔ (مسلم)
توثیق الحدیث : اخرجہ مسلم فی فقدمۃ ( (صحیحۃ)) (/۹۱)
۱۵۴۹۔ حضرت اسما ؓ سے روایت ہے کہ ایک عورت نے عرض کیا یا رسول اللہ ! میری ایک سوتن (سوکن) ہے ،کیا مجھے پر گناہ ہو گا کہ اگر میں ظاہر کروں کہ مجھے خاوند کی طرف سے یہ کچھ ملا ہے حالانکہ و ہ اس نے مجھے نہ دیا ہو ؟نبیﷺ نے فرمایا: متشبع (وہ شخص جو تکلیف کے ساتھ کسی چیز کے ملنے کا اظہار کرے جبکہ وہ اسے نہ ملی ہو)اس شخص کی طرح ہے جو جھوٹ کے دو کپڑے پہننے والا ہے۔ (متفق علیہ)
توثیق الحدیث : اخرجہ البخاری (/۳۱۷۹۔ فتح)و مسلم (۲۱۳۰)۔ 
۲۶۳۔ باب: جھوٹی گواہی کی شدید حرمت 
جھوٹی گواہی بھی جھوٹ اور بہتان کے زمرے میں اتی ہے لیکن یہ حرمت کے لحاظ سے دیگر مہکات سے زیادہ شدید ہے۔ 
اللہ تعالیٰ نے فرمایا: تم جھوٹی بات سے بچو۔ (الحج:۳۰)
نیز فرمایا:اس چیز کے پیچھے مت پڑ و جس کا تمہیں علم نہ ہو۔ (الاسرا :۳۶)
اور فرمایا: انسان جو لفظ بھی بولتا ہے تو اس کے پاس ہی ایک نگران فرشتہ موجود ہوتا ہے۔ (ق:۱۸)
نیز فرمایا: تیرا رب یقیناً گھات میں ہے۔ 	 (الفجر :۱۴)
اور فرمایا:اور وہ لوگ جھوٹی گواہی نہیں دیتے۔ 	 (الفرقان:۷۲)
۱۵۵۰۔ حضرت ابو بکرؓ۔ بیان کرتے ہیں کہ رسول اللہﷺ نے فرمایا: کیا میں تمہیں سب سے بڑے گناہ کے متعلق نہ بتاؤں ؟ہم نے عرض کیا:کیوں نہیں یا رسول اللہ !آپ نے فرمایا:اللہ تعالیٰ کے ساتھ شریک ٹھہرانا اور والدین کی نافر مانی کرنا، آپ ٹیک لگائے ہوئے تھے کہ بیٹھ گئے پھر آپ نے فرمایا: سنو!اور جھوٹی بات۔ آپ یہ جملہ بار بار دہراتے رہے حتیٰ کہ ہم نے کہا:کاش!آپ خاموشی اختیار فرما لیں۔ (متفق علیہ)
توثیق الحدیث کے لیے حدیث نمبر (۳۳۶) ملا حظہ فرمائیں۔ 
۲۶۴۔ باب: کسی خاص شخص یا جانور پر لعنت کرنا حرام ہے 
۱۵۵۱۔ حضرت ابو زید ثابت بن ضحاک انصاری ؓ جو بیعت رضوان کے شرکا میں سے ہیں بیان کرتے ہیں ،کہ رسول اللہﷺ نے فرمایا: جس شخص نے اسلام کے علاوہ کسی اور دین کی عمداً جھوٹی قسم کھائی تو وہ ویسے ہی ہے جیسے اس نے کہا اور جس شخص نے کسی چیز کے ساتھ خود کشی کی تو قیامت والے دن اسے اسی چیز کے ساتھ عذاب دیا جائے گا اور آدمی پر اس نذر کا پورا کرنا ضروری نہیں جس کا وہ مالک نہیں ہے  اور مومن کو لعنت کر نا اسے قتل کرنے کی طرح ہے۔ (متفق علیہ)
توثیق الحدیث : اخرجہ البخاری (/۲۲۶۳۔ فتح)و مسلم (۱۱۰)۔ 
۱۵۵۲۔ حضرت ابو ہریرہ ؓ سے روایت ہے کہ رسول اللہﷺ نے فرمایا:صدیق (راست باز شخص) کے لیے مناسب نہیں کہ بہت زیادہ وہ لعن طعن کرنے والا ہو۔ (مسلم)
توثیق الحدیث : اخرجہ مسلم (۲۵۹۷)۔ 
۱۵۵۳۔ حضرت ابو دردا ؓ بیان کرتے ہیں کہ رسول اللہﷺ نے فرمایا: لعن طعن کرنے والے قیامت والے دن سفارشی ہوں گے نہ گواہ۔ (مسلم)
توثیق الحدیث : اخرجہ مسلم (۲۵۹۸)۔ 
۱۵۵۴۔ حضرت سمرہ بن جندب ؓ بیان کرتے ہیں کہ رسول اللہﷺ نے فرمایا:تم آپس میں اللہ تعالیٰ کی لعنت،اس کے غضب اور جہنم کی آگ کے ساتھ لعن طعن نہ کرو۔ (ابوداؤد، ترمذی۔ دونوں نے کہا کہ حدیث حسن صحیح ہے)
توثیق الحدیث : حسن بشواھدہ۔ اخرجہ ابو داؤد (۴۹۰۶)و الترمذی (۱۹۷۶)و احمد (/۵۵)والحاکم (/۴۸۱)۔ 
اس حدیث کی سند کے سب راوی ثقہ ہیں لیکن اس میں حسن عنعنہ ہے ،لیکن مصنف عبدالرزاق (۱۹۵۳۱)۔ اور شرح السنۃ (/۱۳۵۱۳)میں بھی یہ حدیث موجود ہے جس کے سب راوی ثقہ ہیں لیکن وہ مرسل ہے اور بالجملہ یہ حدیث اپنے شواہد کی بنا پر حسن ہے۔ 
۱۵۵۵۔ حضرت ابن مسعود ؓ بیان کرتے ہیں کہ رسول اللہﷺ نے فرمایا: مومن (کسی پر)طعنہ زنی کرنے والا ہوتا ہے نہ لعن طعن کرنے والا اور وہ فحش گو ہوتا ہے نہ فضول گو اور چرب زبان۔ 	 (ترمذی۔ حدیث حسن ہے)
توثیق الحدیث : صحیح۔ اخرجہ البخاری فی ( (الأدب المفرد)) (۳۳۲)و الترمذی (۱۹۷۷)و احمد (/۴۰۴۱۔ ۴۰۵)والحاکم (/۱۲۱)وابونعیم فی ( (الخلیۃ)) (/۲۳۵۴، /۵۸۵)والخطیب البغدادی فی ( (تاریخہ)) (/۳۳۹۵)۔ 
۱۵۵۶۔ حضرت ابو دردا ؓ بیان کرتے ہیں کہ رسول اللہﷺ نے فرمایا: جب بندہ کسی چیز پر لعنت کرتا ہے تو وہ لعنت آسمان کی طرف چڑھتی ہے لیکن اس کے لیے آسمان کے دروازے بند کر دئے جاتے ہیں پھر وہ زمین کی طرف اترتی ہے تو اس کے لیے زمین کے دروازے بھی بند کرد یے جاتے ہیں ،پھر وہ دائیں اور بائیں جاتی ہے ، پس جب وہ کوئی راستہ نہیں پاتی تو وہ اس چیز کی طرف اتی ہے جس پر لعنت کی گئی ہوتی ہے اگر تو وہ اس لعنت کا مستحق ہوتی ہے تو ٹھیک ورنہ پھر وہ لعنت کرنے والے کی طرف لوٹ جاتی ہے۔ (ابو داؤد)
توثیق الحدیث : حسن لغیرہ۔ اخرجہ ابو داؤد (۴۹۰۵)و ابن أبی الدنیا فی ( (الصمت)) (۳۸۱)، 
یہ حدیث اور سند کے ساتھ مسند احمد (/۴۰۸۱،۴۲۵)اور شعب الایمان (//۲۹۲۲)میں بھی موجود ہے اور یہ بالجملہ حسن درج کی ہے۔ 	 (واللہ اعلم)
۱۵۵۷۔ حضرت عمران بن حصین ؓ بیان کرتے ہیں کہ رسول اللہﷺ اپنے کسی سفر پر تھے اور انصاری عورت اپنی اونٹنی پر سوار تھی، پس اس نے اونٹنی کے رویے سے تنگ آ کر اس پر لعنت کی۔ پس رسول اللہﷺ نے اسے سنا تو فرمایا:اس اونٹنی پر جو کچھ ہے وہ اتار لو اور اسے چھوڑ دو، اس لیے کہ اس پر لعنت کی گئی ہے۔ حضرت عمران ؓ بیان کرتے ہیں گویا میں اب بھی اونٹنی کو دیکھ رہا ہوں کہ وہ لوگوں کے درمیان چل رہی ہے اور کوئی بھی اس کی طرف توجہ نہیں دیتا۔ (مسلم)
توثیق الحدیث : اخرجہ مسلم (۲۵۹۵)۔ 
 ۱۵۵۸۔ حضرت ابوبرزہ، نضلہ بن عبید اسلمی ؓ بیان کرتے ہیں کہ ایک دفعہ ایک لڑ کی ایک اونٹنی پر سوار تھی اور اس پر لوگوں کا کچھ سامان بھی تھا ،اس نے اچانک نبیﷺ کو دیکھا تو (دشوار گزار راستہ ہونے کی وجہ سے)لو گوں پر پہاڑ تنگ ہو گیا اور اونٹنی رک گئی، پس اس لڑ کی نے اونٹنی کو چلانے کیلئے)کہا : ’’حل‘‘ (اونٹ کو تیز چلانے کے لیے کلمہ زجر)اے اللہ !اس پر لعنت فرما۔ پس نبیﷺ نے فرمایا: وہ اونٹنی ہمارے ساتھ نہ رہے جس پر لعنت ہو۔ (مسلم)
امام نو وی۔ ؒ بیان کرتے ہیں کہ اس حدیث کے معنی میں اشکال پیش کیا جاتا ہے لیکن حقیقت میں اس میں کوئی اشکال نہیں ہے ، بلکہ اس ممانعت سے مراد یہ ہے کہ یہ اونٹ ان کے ساتھ نہ چلے ، جبکہ اس کو بیچنے، ذبح کرنے اور اس پر سواری کرنے کی ممانعت نہیں ہے ،بس یہ شرط ہے کہ اس میں نبیﷺ کی صحبت نہ ہو، جبکہ نبیﷺ کی مصاحبت کے علاوہ مذکورہ تمام کام اور دیگر تصرفات جائز ہیں ،ان میں کوئی ممانعت نہیں۔ اس لیے کہ یہ سارے تصرفات بنیادی طور پر جائز تھے آپ نے ان میں سے صرف اس چیز سے منع فرما دیا کہ یہ میرے ساتھ مصاحبت اختیار کر سکتی اور باقی تمام تصرفات کو آپ نے ان کی اصل اور بنیادی حالت پر قائم رکھا۔ اللہ اعلم!
توثیق الحدیث : اخرجہ مسلم (۲۵۹۶)۔ 
۲۶۵۔ باب:متعین کیے بغیر اہل معاصی پر لعنت بھیجنا جائز ہے 
اللہ تعالیٰ نے فرمایا: سن لو!ظالموں پر اللہ تعالیٰ کی لعنت ہے۔ (ھود :۱۸)
نیز فرمایا:پس ان کے درمیان ایک اعلان کر نے والا اعلان کرے گا کہ ظالموں پر اللہ کی لعنت ہے۔ 	 (الاعراف:۴۴)
اور آپﷺ نے فرمایا:اللہ سود خور پر لعنت فرمائے۔ 	
اور آپﷺ نے تصویر بنانے والے پر لعنت فرمائی۔ 
اور آپ ؐ نے فرمایا:اللہ تعالیٰ زمین کی حدود میں رد و بدل کرنے والے پر لعنت فرمائے۔ 
اور آپ نے فرمایا:اللہ تعالیٰ اس چور پر لعنت کرے جو انڈے کی چوری کرتا ہے۔ 
اور آپ نے فرمایا:اللہ تعالیٰ اس شخص پر لعنت کرے جو اپنے والدین پر لعنت بھیجتا ہے۔ 
اور آپ ؐ نے فرمایا: اللہ اس شخص پر لعنت فرمائے جو اللہ کے علاوہ کسی اور کیلئے جانور ذبح کرے۔ 
اور آپ نے فرمایا: جس شخص نے اس (مدینے) میں کوئی بدعت ایجاد کی یا کسی بدعتی کو پناہ دی ،پس اس پر اللہ کی، فرشتوں کی اور تمام لوگوں کی لعنت ہو۔ 
اور آپ نے فرمایا: اے اللہ !رعل، ذکوان اور عصیہ قبیلوں پر لعنت فرما جنھوں نے اللہ اور اس کے رسول کی نافرمانی کی۔ اور یہ تینوں عرب کے قبیلے ہیں۔ 
اور آپ نے فرمایا: اللہ تعالیٰ یہودیوں پر لعنت فرمائے انھوں نے اپنے انبیا ؑکی قبروں کو عبادت گاہ بنا لیا۔ 
اور آپ نے ان مردوں پر لعنت کی جو عورتوں سے مشابہت اختیار کرتے ہیں اور عورتوں پر لعنت کی جو مردوں سے مشابہت اختیار کرتی ہیں۔ 
یہ تمام جملے جو مذکور ہوئے ہیں صحیح احادیث میں ہیں ،ان میں سے بعض تو صحیح بخاری اور صحیح مسلم دونوں میں ہیں اور بعض کسی ایک میں ہیں ، میں نے ان کی طرف اشارہ کرنے میں اختصار سے کام لیا ہے اور ان احادیث کا بیشتر حصہ میں اس کتاب کے مختلف ابواب میں ذکر کروں گا۔ (ان شا اللہ)
امام نو وی ؓ بیان کرتے ہیں کہ صحیح حدیث سے ثابت ہے کہ رسول اللہﷺ نے فرمایا: ’’واصلہ‘‘ (جو دوسروں کے بال اپنے بالوں کے ساتھ ملائے) پر اور ’’مستو صلہ‘‘ (جو کسی دوسری سے بال لگوائے) پر اللہ لعنت فرمائے۔ 
 (۱)اس حدیث کی توثیق اور شرح ان شا اللہ حدیث نمبر (۱۶۴۲)کے تحت آئے گی (۲)اس حدیث کی توثیق اور شرح ان شا اللہ حدیث نمبر (۱۶۱۵)کے تحت آئے گی۔ 
 (۳)اخرجہ البخاری (/۳۱۴۴۔ ۴۲۶) (۴)اخرجہ مسلم (۱۹۷۸) (۵)اخرجہ مسلم (۱۹۷۸) (۶)اخرجہ مسلم (۱۹۷۸) (۷)اخرجہ مسلم (۱۹۷۸) (۸)توثیق الحدیث اور اس کی شرح ان شا اللہ حدیث نمبر (۱۸۰۴)کے تحت آئے گی۔ (۹)اخرجہ البخاری (/۳۸۵۷۔ فتح)و مسلم (۶۷۵)۔ 
 (۱)اخرجہ البخاری (۱!۵۳۲۔ فتح)،و مسلم (۵۳۰)۔ (۲)اس کی توثیق اور شرح ان شا اللہ حدیث نمبر (۱۶۳۱)کے تحت آئے گی۔ 
۲۶۶۔ باب: مسلمانوں کو ناحق برا بھلا کہنا حرام ہے 
اللہ تعالیٰ نے فرمایا: جو مسلمان مردوں اور مسلمان عورتوں کو ناحق تکلیف پہنچاتے ہیں تو انھوں نے بہتان اور صریح گناہ کا بوجھ اٹھایا۔ 	 (الأ حزاب:۵۸)
۱۵۵۹۔ حضرت ابن مسعود ؓ بیان کرتے ہیں کہ رسول اللہﷺ نے فرمایا : مسلمان کو گا لی دینا فسق ہے اور اسے قتل کرنا کفر ہے۔ 	 (متفق علیہ)۔ 
توثیق الحدیث : اخرجہ البخاری (/۱۱۰۱، فتح)و مسلم (۶۴)۔ 
۱۵۶۰۔ حضرت ابوذر ؓ سے روایت ہے کہ انھوں نے رسول اللہﷺ کو فرماتے ہوئے سنا:کوئی آدمی کسی دوسرے آدمی پر فسق یا کفر کی تہمت نہ لگائے ،اس لیے کہ اگر وہ (جس پر تہمت لگائی جا رہی ہے)ایسا نہ ہوا تو پھر یہ تہمت اسی لگانے والے کی طرف لوٹ اتی ہے۔ 	 (بخاری)
توثیق الحدیث : اخرجہ البخاری (/۴۶۴۱۰۔ فتح)
۱۵۶۱۔ حضرت ابوہریرہؓ سے روایت ہے کہ رسول اللہﷺ نے فرمایا: گالی دینے والے دو شخص ایک دوسرے کو جو بھی کہیں گے تو اس کا گناہ ان میں سے ابتدا کرنے والے کو ہو گا حتیٰ کہ مظلوم زیادتی کا ارتکاب کرے۔ (مسلم)
توثیق الحدیث : اخرجہ مسلم (۲۵۸۷)۔ 
۱۵۶۲۔ حضرت ابو ہریرہ ؓ ہی بیان کرتے ہیں کہ نبیﷺ کے پاس ایک آدمی لایا گیا جس نے شراب پی رکھی تھی،آپ نے فرمایا: اسے مارو۔ حضرت ابو ہریرہ ؓ بیان کرتے ہیں :ہم میں سے کوئی اسے ہاتھ سے مارتا تھا اور کوئی جوتے سے اور کوئی اپنے کپڑے سے ،پس جب وہ (مار کھانے کے بعد)واپس جانے لگا تو لوگوں میں سے کسی نے کہا :اللہ تجھے رسوا کرے۔ آپ نے فرمایا:تم یہ نہ کہو ،اس کے خلاف شیطان کی مدد نہ کرو۔ (بخاری)
توثیق الحدیث : اخرجہ البخاری (/۷۵۱۲۔ فتح)۔ 
۱۵۶۳۔ حضرت ابو ہریرہ ؓ ہی بیان کرتے ہیں کہ میں نے رسول اللہﷺ کو فرماتے ہوئے سنا : جس شخص نے اپنے غلام پر زنا کی تہمت لگائی تو قیامت والے دن اس مالک پر حد لگائی جائے گی مگر یہ کہ وہ (مملوک)۔ ویسے ہو جیسے اس نے کہا۔ (متفق علیہ)۔ 
توثیق الحدیث : اخرجہ البخاری (/۱۸۵۱۲۔ فتح)و مسلم (۱۶۶۰)۔ 
۲۶۷۔ باب:فوت شدگان کو ناحق اور کسی شرعی مصلحت کے بغیر برا بھلا کہنا حرام ہے  اور شرعی مصلحت یہ ہے کہ کسی بدعتی اور فاسق وغیرہ کی بدعت اور فسق وغیرہ میں پیروی کرنے سے لوگوں کو بچانا اور اس میں وہی آیات اور احادیث ہیں جو اس سے پہلے باب میں گزریں۔ 
۱۵۶۴۔ حضرت عائشہ ؓ بیان کرتی ہیں کہ رسول اللہﷺ نے فرمایا: تم فوت شدگان کو برا بھلا نہ کہو ،اس لیے کہ انھوں نے جو عمل آگے بھیجے وہ ان کو پہنچ گئے۔ (بخاری)
توثیق الحدیث : اخرجہ البخاری (/۲۵۸۳۔ فتح)
۲۶۸۔ باب:تکلیف پہنچانے کی ممانعت 
اللہ تعالیٰ نے فرمایا:اور وہ لوگ جو ناحق مومن مردوں اور مومن عورتوں کو ایذا پہنچاتے ہیں انھوں نے یقیناً بہتان اور صریح گناہ کا بوجھ اٹھا یا۔ 	 (الأحزاب:۵۸)
۱۵۶۵۔ حضرت عبداللہ بن عمرو بن عاصؓ بیان کرتے ہیں کہ رسول اللہﷺ نے فرمایا: مسلمان وہ ہے جس کی زبان اور ہاتھ سے دوسرے مسلمان محفوظ رہیں اور مہاجر وہ ہے جو ان چیزوں کو چھوڑ دے جن سے اللہ نے منع فرمایا ہے۔ (متفق علیہ)
توثیق الحدیث : اخرجہ البخاری (/۵۳۱۔ فتح)و مسلم (۴۱)۔ 
۱۵۶۶۔ حضرت عبد اللہ بن عمرو عاص بن عاص ؓ ہی بیان کرتے ہیں کہ رسول اللہﷺ نے فرمایا:جو شخص یہ پسند کرتا ہے کہ اسے آگ سے بچا لیا جائے اور جنت میں داخل کر دیا جائے تو چاہیے کہ اس کو موت اس حال میں آئے کہ وہ اللہ اور یوم آخر ت پر ایمان رکھتا ہو اور وہ لوگوں سے وہی سلوک کرے جو وہ اپنے لیے پسند کرتا ہے۔ (مسلم)
توثیق الحدیث کے لیے حدیث نمبر (۶۶۸)ملاحظہ فرمائیں۔ 
۲۶۹۔ باب :باہم بغض رکھنے ،قطع تعلق کر لینے اور ایک دوسرے سے اعراض کرنے کی ممانعت 
اللہ تعالیٰ نے فرمایا:مومن تو بھائی بھائی ہیں۔ (الحجرات:۱۰)
نیز فرمایا: وہ مومنوں پر نرم ہیں کافروں پر سخت ہیں۔ (المائدہ:۵۴)
اور فرمایا:محمدﷺ اللہ کے رسول ہیں اور ان کے ساتھی کافروں پر سخت ہیں اور آپس میں مہربان۔ 	 (الفتح:۲۹)
۱۵۶۷۔ حضرت انس ؓ سے روایت ہے کہ نبیﷺ نے فرمایا: باہم بغض رکھو نہ حسد کرو،ایک دوسرے سے اعراض کرو نہ قطع تعلق کرو اور اللہ کے بندو بھائی بھائی بن جاؤ اور کسی مسلمان کے لیے یہ جائز نہیں ہے کہ وہ اپنے کسی مسلمان بھائی کو تین دن سے زیادہ چھوڑے رکھے۔ (متفق علیہ)
توثیق الحدیث : اخرجہ البخاری (/۴۸۱۱۰، ۴۹۲۔ فتح)و مسلم (۲۵۵۹)۔ 
۱۵۶۸۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جنت کے دروازے پیر اور جمعرات کو کھولے جاتے ہیں ،پس ہر اس بندے کو بخش دیا جاتا ہے جو اللہ کے ساتھ کسی کو شریک نہیں ٹھہراتا ،سوائے اس آدمی کے کہ اس کے اور اس کے کسی (مسلمان) بھائی کے درمیان عداوت ہو۔ پس کہا جاتا ہے کہ ان دونوں کو مہلت دی جائے حتیٰ کہ یہ دونوں صلح کر لیں ،ان دونوں کو مہلت دی جائے حتیٰ کہ یہ صلح کر لیں۔ (مسلم)
اور مسلم ہی کی ایک روایت میں ہے :ہر جمعرات اور پیر کو اعمال پیش کیے جاتے ہیں۔ اور آگے وہی حدیث بیان کی۔ 
توثیق الحدیث : اخرجہ مسلم (۲۵۶۵)والرایۃ الثانیۃ عندہ (۲۵۶۵) (۳۶)۔ 
۲۷۰۔ باب: حسد کی حرمت
کسی صاحب نعمت سے زوال نعمت کی آرزو کرنے کا نام حسد ہے ،وہ نعمت خواہ دینی ہو یا دنیوی۔ 
اللہ تعالیٰ نے فرمایا: کیا وہ لوگوں سے اس نعمت پر حسد کرتے ہیں جو اللہ تعالیٰ نے ان کو اپنے فضل سے دی ہے۔ (النسا:۵۴)
۱۵۶۹۔ حضرت ابو ہریرہؓ سے روایت ہے کہ نبیﷺ نے فرمایا: حسد سے بچو،اس لیے کہ حسد نیکیوں کو اس طرح کھا جاتا ہے جس طرح آگ لکڑ ی کو کھا جاتی ہے یا آپ نے فرمایا: جس طرح آگ خشک گھاس کو کھا جاتی ہے جلا دیتی ہے۔ (ابوداؤد)
توثیق الحدیث : ضعیف۔ اخرجہ ابو داؤد (۴۹۰۳)۔ 
اس کی سند ابراہیم بن ابی اسید کے دادا کی جہالت کی وجہ سے ضعیف ہے۔ ابن ماجہ (۴۲۱۰)میں اس کا ایک شاہد ہے لیکن اس کی سند میں یحییٰ بن ابی عیسیٰ الحناط ہے ،وہ متروک ہے ، قابل اعتبار نہیں۔ 
۲۷۱۔ باب: ٹوہ لگانے اور کسی کے نا پسند کرنے کے باوجود اس کی بات سننے کی ممانعت 
اللہ تعالیٰ نے فرمایا:ٹوہ مت لگاؤ۔ (الحجرات:۱۲)
اور فرمایا: اور و ہ لوگ جو مومن مردوں اور مومن عورتوں کو ناحق تکلیف پہنچاتے ہیں پس انھوں نے یقیناً بہتان اور صریح گناہ کا بوجھ اٹھایا۔ 	 (الاَحزاب:۵۸)
۱۵۷۰۔ حضرت ابو ہریرہ ؓ سے روایت ہے کہ رسول اللہﷺ نے فرمایا : بد گمانی سے بچو،اس لیے کہ 
بد گمانی سب سے بڑا جھوٹ ہے اور کسی کے عیبوں کی ٹوہ میں مت لگو،جاسوسی نہ کرو، کسی کے حصے کو غصب کرنے کی حرص اور رغبت نہ کرو،باہم حسد نہ کرو بغض نہ کرو،اور ایک دوسرے سے اعراض نہ کرو۔ اور اللہ کے بندو!تم بھائی بھائی بن جاؤ جیسا کہ اس نے تمہیں حکم دیا ہے۔ مسلمان مسلمان کا بھائی ہے ،وہ اس پر ظلم کرے نہ اسے بے یارو مددگار چھوڑے اور نہ اسے حقیر سمجھے۔ تقویٰ یہاں ہے ،تقویٰ تو یہاں ہے۔ اور آپ اپنے سینے کی طرف اشارہ فرماتے (پھر فرمایا)آدمی کے برے ہونے کے لیے یہی کافی ہے کہ وہ اپنے مسلمان بھائی کو حقیر سمجھے ،ہر مسلمان کا دوسرے مسلمان پراس کا خون، اس کی عزت اور اس کا مال حرام ہے۔ بلاشبہ اللہ تمہارے جسموں کو دیکھتا ہے نہ تمہاری صورتوں کو دیکھتا ہے ،تو وہ تمہارے دلوں اور تمہارے اعمال کو دیکھتا ہے۔ 
ایک روایت میں ہے :تم باہم حسد کرو نہ بغض،جاسوسی کرو نہ ٹوہ لگاؤ اور محض دھوکا دینے کے لیے بولی بڑھا کر مت لگاؤ اور اللہ کے بندو! بھائی بھائی بن جاؤ۔ 
اور ایک روایت میں ہے : ’’ایک دوسرے سے تعلقات نہ توڑ و، ایک دوسرے سے اعراض نہ کرو، باہم بغض۔ رکھو نہ حسد کرو اور اللہ تعالیٰ کے بندو! بھائی بھائی بن جاؤ۔ ‘‘ 
اور ایک روایت میں ہے : آپس میں تعلقات نہ توڑ و اور تم میں سے کوئی دوسرے کے سودے پر سودا نہ کرے۔ 
یہ ساری روایات مسلم نے بیان کی ہیں اور ان میں سے اکثر باتیں امام بخاری نے بھی روایت کی ہیں۔ 
توثیق الحدیث : اخرجہ البخاری (/۱۹۸۸۔ ۱۹۹۔ فتح)و مسلم (۲۵۶۳، ۲۵۶۴)والرایۃ الثانییہ عند مسلم 	 (۲۵۶۳) (۳۰)والثالثۃ (/۱۹۸۶۴) والرابعۃ (۲۵۶۳) (۲۹)۔ 
۱۵۷۱۔ حضرت معاویہ ؓ بیان کرتے ہیں کہ میں نے رسول اللہﷺ کو فرماتے ہوئے سنا :اگر تم مسلمانوں کے عیوب تلاش کرو گے تو تم انہیں فساد میں مبتلا کر دو گے یا قریب ہے کہ تم انہیں فساد میں مبتلا کر دو۔ (حدیث صحیح ہے۔ ابو داؤد نے اسے صحیح سند سے روایت کیا ہے)
توثیق الحدیث : صحیح اخرجہ ابوداؤد (۴۸۸۸)وسندہ صحیح کما قال المصنف۔ 
۱۵۷۲۔ حضرت ابن مسعود ؓ سے روایت ہے کہ ان کے پاس ایک آدمی کو لایا گیا تو اس کے بارے میں بتایا گیا کہ یہ فلاں آدمی ہے جس کی داڑھی سے شراب کے قطرے گر رہے ہیں۔ حضرت ابن مسعود ؓ نے فرمایا:ہمیں عیب تلاش کرنے سے منع کیا گیا ہے ،لیکن اگر ہمارے سامنے کوئی چیز ظاہر ہو گی تو ہم اس پر اس کی گرفت کریں گے۔ (حدیث حسن صحیح ہے۔ ابو داؤد نے اسے ایسی سند سے روایت کیا ہے جو بخاری و مسلم کی شرط پر ہے)
توثیق الحدیث : اخرجہ ابوداؤد (۴۸۹۰)بسند صحیح 
۲۷۲۔ باب:بلا ضرورت مسلمانوں سے بد گمانی کرنا منع ہے 
اللہ تعالیٰ نے فرمایا:اے ایمان والو!زیادہ بدگمانی کرنے سے بچو ،اس لیے کہ بدگمانی گناہ ہے۔ (الحجرات :۱۲)
۱۵۷۳۔ حضرت ابوہریرہ ؓ سے روایت ہے کہ رسول اللہﷺ نے فرمایا: بدگمانی سے بچو،اس لیے کہ بد گمانی سب سے بڑا جھوٹ ہے۔ 	 (متفق علیہ)
توثیق الحدیث کے لیے حدیث نمبر (۱۵۷۰)ملاحظہ فرمائیں۔ 
۲۷۳۔ باب: مسلمانوں کو حقیر جاننا حرام ہے 
اللہ تعالیٰ نے فرمایا: اے ایمان والو!کوئی قوم کسی قوم سے استہزا نہ کرے ،ممکن ہے کہ وہ لوگ ان سے بہتر ہوں اور نہ عورتیں دوسری عورتوں سے استہزا کریں ،ممکن ہے کہ وہ ان سے بہتر ہوں اور اپنے (مومن بھائیوں) کو عیب مت لگاؤ اور نہ ایک دوسرے کو برے کاموں سے پکارو۔ ایمان لانے کے بعد برا نام رکھنا اللہ تعالیٰ کی حکم عدولی ہے۔ اور جو توبہ نہ کریں پس وہی لوگ ظالم ہیں۔ (الحجرات:۱۱)
نیز فرمایا: ہر اس شخص کے لیئے ہلاکت ہے جو طعنہ زنی کرنے والا ،عیب جو اور چغل خور ہے۔ (الھمزۃ: ۱)
۱۵۷۴۔ حضرت ابو ہریرہؓ سے روایت ہے کہ رسول اللہﷺ نے فرمایا: ’’آدمی کے برا ہونے کے لیے۔ یہی کافی ہے کہ وہ اپنے مسلمان بھائی کو حقیر سمجھے۔ ‘‘ (مسلم) اور یہ روایت تفصیل کے ساتھ قریب ہی گزری ہے۔ 
توثیق الحدیث کے لیے (۱۵۷۰)ملا حظہ فرمائیں۔ 
۵۷۵۔ حضرت ابن مسعود ؓ سے روایت ہے کہ نبیﷺ نے فرمایا: ’’وہ شخص جنت میں نہیں جائے گا جس کے دل میں رائی کے دانے کے برابر بھی تکبر ہو گا۔ پس ایک آدمی نے عرض کی: بے شک آدمی پسند کرتا ہے کہ اس کا کپڑ ا (لباس)اچھا ہو اور اس کی جوتی اچھی ہو (کیا یہ بھی تکبر ہے ؟)آپ نے فرمایا:بے شک اللہ تعالیٰ خوبصورت ہے اور خوبصورتی کو پسند کرتا ہے ،تکبر تو حق کا انکار کرنا اور لوگوں کو حقیر جاننا ہے۔ 	 (مسلم)
توثیق الحدیث کے لیے حدیث نمبر (۶۱۲)ملاحظہ فرمائیں۔ 
۱۵۷۶۔ حضرت جندب بن عبداللہ ؓ بیان کرتے ہیں کہ رسول اللہﷺ نے فرمایا:ایک آدمی نے کہا : اللہ کی قسم !اللہ تعالیٰ فلاں شخص کو معاف نہیں کرے گا ،تو اللہ عزوجل نے فرمایا: کون ہے وہ جو مجھ پر اس بات کی قسم کھاتا ہے کہ میں فلاں شخص کو معاف نہیں کروں گا؟ (یہ بات کرنے والے سن لے) بے شک میں نے اسے تو معاف کر دیا اور تیرے اعمال میں نے برباد کر دیے۔ (مسلم)
توثیق الحدیث : اخرجہ مسلم (۲۶۲۱)۔ 
۲۷۴۔ باب:مسلمان کی تکلیف پر خوشی کا اظہار کرنا منع ہے 
اللہ تعالیٰ نے فرمایا: مومن تو بھائی بھائی ہیں۔ (الحجرات:۱۰)
نیز فرمایا:بے شک وہ لوگ جو اہل ایمان کے اندر بے حیائی پھیلانے کو پسند کرتے ہیں ،ان کے لیے دنیا و آخر ت میں درد ناک عذاب ہے۔ (النور:۱۹)
۱۵۷۷۔ حضرت واثلہ بن اسقعؓ بیان کرتے ہیں کہ رسول اللہﷺ نے فرمایا: اپنے کسی (مسلمان)
بھائی کی تکلیف پر خوشی کا اظہار نہ کرو (کہیں ایسا نہ ہو کہ)اللہ تعالیٰ اس پر تو رحم فرما دے اور تجھے کسی تکلیف سے دوچار کر دے۔ (ترمذی۔ حدیث حسن ہے)
توثیق الحدیث : ضعیف۔ اخرجہ الترمذی (۲۵۰۶)۔ 
اس کی سند ضعیف ہے ،اس میں مکحول شامی ثقہ مدلس ہے اور  ’’عن‘‘ سے روایت کرتا ہے اور اس کے واثلہ سے سماع کے متعلق اختلاف ہے ،ابو حاتم نے ’’مراسیل (ص۱۶۶)میں لکھا ہے کہ وہ واثلہ کے پاس پہنچا لیکن اس سے سنا نہیں۔ 	 (واللہ اعلم)
او راس باب میں سیدنا ابو ہریرہؓ کی حدیث بھی ہے جو اس سے پہلے ’’باب التجس‘‘ میں گزر چکی ہے کہ (رسول اللہﷺ نے فرمایا: ’’)ہر مسلمان (کا خون،عزت اور مال) دوسرے مسلمان پر حرام 
ہے۔ ‘‘ 
توثیق الحدیث کے لیے حدیث نمبر (۱۵۷۰)ملا حظہ فرمائیں۔ 
۲۷۵۔ باب :شرعی طورپر ثابت نسب میں طعن کرنا حرام ہے 
اللہ تعالیٰ نے فرمایا: اور وہ لوگ جو مومن مردوں اور مومن عورتوں کو ناحق تکلیف دیتے۔ ہیں یقیناً انھوں نے بہتان اور صریح گناہ کا بوجھ اٹھایا۔ (الأحزاب:۵۸)
۱۵۷۸۔ حضرت ابو ہریرہؓ بیان کرتے ہیں کہ رسول اللہﷺ نے فرمایا: لوگوں میں دو چیزیں ایسی ہیں جو ان کے کفر کا باعث ہیں :نسب میں طعن کرنا اور میت پر نوحہ کرنا۔ (مسلم)
توثیق الحدیث : اخرجہ مسلم (۶۷)
۲۷۶۔ باب : ملاوٹ کرنے اور دھوکا دہی کی ممانعت 
اللہ تعالیٰ نے فرمایا:اور وہ لوگ جو مومن مردوں اور مومن عورتوں کو ناحق تکلیف دیتے ہیں انھوں نے یقیناً بہتان اور صریح گناہ کا بوجھ اٹھا یا۔ (الأحزاب:۵۸)
۱۵۷۹۔ حضرت ابوہریرہؓ سے روایت ہے کہ رسول اللہﷺ نے فرمایا: جو شخص ہمارے اوپر ہتھیار اٹھائے وہ ہم میں سے نہیں اور جو ہمیں دھوکا دے وہ بھی ہم میں سے نہیں۔ (مسلم)
اور مسلم ہی کی ایک اور روایت میں ہے کہ رسول اللہﷺ غلے کے ایک ڈھیر کے پاس سے گزرے تو آپ نے اپنا ہاتھ اس میں داخل کیا تو آپ کی انگلیوں کو تری لگی ،آپ نے فرمایا:اے غلے والے !یہ کیا ہے ؟اس نے عرض کیا :یا رسول اللہ ! اس پر بارش ہو گئی تھی۔ آپ نے فرمایا:تم نے اسے غلے کے اوپر کیوں نہ کر دیا حتیٰ کہ لوگ اسے دیکھ لیتے ! سن لو !جس شخص نے ہمیں دھوکا دیا تو وہ ہم میں سے نہیں۔ 
توثیق الحدیث : اخرجہ مسلم (۱۰۱)والراویۃالثانیۃ لہٗ (۱۰۲)۔ 
۱۵۸۰۔ حضرت ابو ہریرہ ؓ سے روایت ہے کہ رسول اللہﷺ نے فرمایا:صرف دھوکا دینے اور قیمت بڑھانے کے لیے بولی نہ دو۔ (متفق علیہ)
توثیق الحدیث کے لیے حدیث نمبر (۲۳۵)اور (۱۵۷۰)ملاحظہ فرمائیں۔ 
۱۵۷۱۔ حضرت ابن عمر ؓ سے روایت ہے کہ نبیﷺ نے محض دھوکا دینے کے لیے قیمت بڑھا کر بولی دینے سے منع فرمایا ہے۔ (متفق علیہ)
توثیق الحدیث : اخرجہ البخاری (/۳۵۵۴۔ فتح)و مسلم (۱۵۱۶)۔ 
۱۵۸۲۔ حضرت ابن عمر ؓ بیان کرتے ہیں کہ رسول اللہﷺ کے سامنے ایک آدمی نے ذکر کیا کہ خریدو فروخت کے وقت وہ دھوکا کھا جاتا ہے۔ تو رسول اللہﷺ نے فرمایا:تم جس سے سودا کرو تو اسے کہہ دیا کرو کہ دھوکا نہیں ہونا چاہیے۔ (متفق علیہ)
توثیق الحدیث : اخرجہ البخاری (/۳۳۷۴۔ فتح)و مسلم (۱۵۳۳)۔ 
۱۵۸۳۔ حضرت ابوہریرہ ؓ بیان کرتے ہیں کہ رسول اللہﷺ نے فرمایا: جس شخص نے کسی آدمی کی بیوی یا اس کے مملوک کو ورغلایا (یعنی کوئی الٹی سیدھی پٹی پڑھائی)تو وہ ہم میں سے نہیں۔ (ابو داؤد)
توثیق الحدیث : صحیح اخرجہ ابوداؤد (۲۱۷۵و۵۱۷۰)و احمد (/۳۹۷۲)۔ 
۲۷۷۔ باب:بد عہدی حرام ہے 
اللہ تعالیٰ نے فرمایا: اے ایمان والو! عہدوں کو پورا کرو۔ 	 (المائدۃ :۱)
اور فرمایا: ’’عہد کو پورا کرو، اس لیے کہ عہد کے بارے میں پوچھا جائے گا۔ ‘‘ (الاسرا:۳۴)
۱۵۸۴۔ حضرت عبد اللہ بن عمرو بن عاص ؓ سے روایت ہے کہ رسول اللہﷺ نے فرمایا :چار خصلتیں (ایسی)ہیں کہ وہ جس شخص میں ہوں گی وہ خالص منافق ہے اور جس میں ان میں سے ایک خصلت ہو گی اس میں نفاق کی ایک خصلت ہو گی حتیٰ کہ وہ اسے چھوڑ دے۔ (وہ یہ ہیں)جب اس کے پاس امانت رکھی جائے تو وہ خیانت کرے ،جب بات کرے تو جھوٹ بولے جب عہد کرے تو بے وفائی کرے اور جب کسی سے جھگڑے تو گالی گلوچ کرے۔ (متفق علیہ)
توثیق الحدیث کے لیے حدیث نمبر (۶۹۰)ملاحظہ فرمائیں۔ 
۱۵۸۵۔ حضرت ابن مسعود، حضرت ابن عمر اور حضرت انس ؓ بیان کرتے ہیں کہ نبیﷺ نے فرمایا:ہر عہد توڑ نے والے کے لیے قیامت والے دن ایک جھنڈا ہو گا ،کہا جائے گا یہ فلاں کی بد عہدی کا جھنڈا ہے۔ (متفق علیہ)
توثیق الحدیث : اخرجہ البخاری (/۲۸۳۶۔ فتح)و مسلم (۱۷۳۶)
۱۵۸۶۔ حضرت ابو سعید خدریؓ سے روایت ہے کہ نبیﷺ نے فرمایا: ہر بد عہدی کرنے والے کے لیے قیامت والے دن اس کی سرین کے پاس ایک جھنڈا ہو گا ،اسے اس کی بد عہدی کے برابر بلند کیا جائے گا۔ سنو!عام لوگوں کے بد عہد ا میر و حاکم سے بڑا بد عہدی کرنے والا کوئی نہیں۔ 	 (مسلم)
توثیق الحدیث : اخرجہ مسلم (۱۷۳۸)۔ 
۱۵۸۷۔ حضرت ابو ہریرہ ؓ سے روایت ہے کہ نبیﷺ نے فرمایا:اللہ تعالیٰ فرماتا ہے، تین آدمی ایسے ہیں جن سے قیامت والے دن میں خود جھگڑا کروں گا۔ ایک وہ آدمی جس نے میرے نام سے عہد کیا پھر اسے توڑ ڈالا ،دوسرا وہ آدمی جس نے کسی آزاد شخص کو بیچ ڈالا اور اس کی قیمت کھا لی اور تیسرا وہ آدمی جس نے کسی مزدور کو اجرت پر رکھا ،اس سے پوری خدمت لی لیکن اسے اسکی۔ اجرت نہیں دی۔ (بخاری)
توثیق الحدیث : اخرجہ البخاری (/۴۱۷۴۔ فتح)
۲۷۸۔ باب:عطیہ وغیرہ دینے کے بعد احسان جتلانا منع ہے 
اللہ تعالیٰ نے فرمایا: اے ایمان والو!احسان جتا کر اور تکلیف دے کر اپنے صدقات ضائع مت کرو۔ 	 (البقرۃ:۲۶۴)
نیز فرمایا:وہ لوگ جو اپنے مال اللہ تعالیٰ کی راہ میں خرچ کرتے ہیں پھر خرچ کرنے کے بعد احسان جتلاتے ہیں نہ تکلیف پہنچاتے ہیں۔ (البقرۃ:۲۶۲)
۱۵۸۸۔ حضرت ابوذرؓ سے روایت ہے کہ نبیﷺ نے فرمایا:تین آدمی ایسے ہیں جن سے اللہ تعالیٰ قیامت والے دن کلام نہیں فرمائے گا،ان کی طرف (نظر رحمت سے)نہیں دیکھے گا اور انہیں پاک بھی نہیں کرے گا بلکہ ان کے لیے درد ناک عذاب ہو گا۔ حضرت ابوذر ؓ بیان کرتے ہیں کہ رسول اللہﷺ نے یہ کلمات تین مرتبہ دہرائے۔ حضرت ابوذر ؓ نے عرض کیا :وہ نامراد ہوئے اور خسارے میں رہے ،یا رسول اللہ !یہ کون لوگ ہیں ؟آپ نے فرمایا:ٹخنوں سے نیچے کپڑا لٹکانے والا ،احسان کر کے احسان جتلانے والا اور جھوٹی قسم کے ذریعے اپنا سودا بیچنے والا۔ (مسلم)
اور مسلم ہی کی ایک روایت میں ہے : اپنے ازار کو نیچے لٹکانے والا یعنی اپنے ازار اور کپڑے کو تکبر کی وجہ سے ٹخنوں سے نیچے لٹکانے والا۔ 
توثیق الحدیث کے لیے حدیث نمبر (۷۹۴) ملاحظہ فرمائیں۔ 
۲۷۹۔ باب :فخر کرنے اور سرکشی کرنے کی ممانعت 
اللہ تعالیٰ نے فرمایا:تم اپنے بابت پاکیزگی کا دعویٰ نہ کرو،تم میں سے جو متقی ہیں انہیں وہ خوب جانتا ہے۔ (النجم:۳۲)
نیز فرمایا :بے شک ملامت کے لائق وہ لوگ ہیں جو لوگوں پر ظلم کرتے ہیں اور زمین میں ناحق سرکشی کرتے ہیں ،یہی وہ لوگ ہیں جن کے لیے درد ناک عذاب ہے۔ (الشوری:۴۲)
۱۵۸۹۔ حضرت عیاض بن حمار ؓ بیان کرتے ہیں کہ رسول اللہﷺ نے فرمایا: بے شک اللہ تعالیٰ نے میری طرف یہ وحی بھیجی ہے کہ تم تواضع اختیار کرو حتیٰ کہ کوئی کسی پر ظلم و سرکشی نہ کرے اور نہ ہی کوئی کسی پر فخر کرے۔ (مسلم)
توثیق الحدیث : اخرجہ مسلم (۲۸۶۵) (۶۴)۔ 
۱۵۹۰۔ حضرت ابو ہریرہ ؓ سے روایت ہے کہ رسول اللہﷺ نے فرمایا: جب کوئی آدمی یہ کہتا ہے کہ لوگ ہلاک ہو گئے تو وہ سب سے زیادہ ہلاک ہونے والا ہے۔ 	 (مسلم)
امام نو وی ؒ نے فرمایا: مشہور روایت کے مطابق (أَھْلَکُھُمْ)کاف پر پیش ہے اور یہ زبر کے ساتھ بھی مروی ہے۔ یہ کہنا کہ ’’لوگ ہلا ک ہو گئے‘‘ اس شخص کے لیے منع ہے جو اپنے آپ کو سب سے اچھا سمجھے اور لوگوں کو حقیر جانے اور اپنے آپ کو ان پر برتر خیال کرے ،پس یہ صورت حرام ہے۔ ہاں جو شخص لوگوں میں دین داری کے لحاظ سے کوئی نقص دیکھتا ہے اور اس پر اظہار افسوس کرتے ہوئے وہ یہ الفاظ کہہ دیتا ہے تو اس میں کوئی حرج نہیں۔ علما نے اس کی تفسیر اور تفصیل اسی طرح بیان کی ہے اور جن ائمہ اعلام نے یہ تفسیر بیان کی ہے ان میں امام مالک بن انس ،امام خطابی ،امام حمیدیؒ اور دیگر ائمہ ہیں۔ میں نے اسے ’’کتاب الا ذکار‘‘ میں واضح کیا ہے۔ 
توثیق الحدیث : اخرجہ مسلم (۲۶۲۳)۔ 
۲۸۰۔ باب:مسلمانوں کو آپس میں تین دن سے زیادہ قطع تعلق کرنا حرام ہے ،البتہ بدعتی شخص سے یا علانیہ فسق و فجور کے مرتکب وغیرہ سے قطع تعلق کر نا جائز ہے 
اللہ تعالیٰ نے فرمایا: مومن تو بھا ئی بھائی ہیں پس اپنے (لڑے ہوئے)بھائیوں کے درمیان صلح کرا دو۔ (الحجرات :۱۰)
نیز فرمایا: گناہ اور زیادتی کے کاموں پر ایک دوسرے کی مد دنہ کرو۔ (المائدۃ:۲)
۱۵۹۱۔ حضرت انس ؓ بیان کرتے ہیں کہ رسول اللہﷺ نے فرمایا: تم آپس میں تعلقات منقطع نہ کرو ، ایک دوسرے سے بے رخی بر تو، نہ آپس میں بغض رکھو اور نہ ہی ایک دوسرے سے حسد کرو اور 
اللہ تعالیٰ کے بند و!بھائی بھائی بن جاؤ اور کسی مسلمان کے لیے یہ حلال نہیں کہ وہ اپنے بھائی سے تین دن سے زیادہ تعلقات منقطع رکھے۔ 	 (متفق علیہ)۔ 
توثیق الحدیث کے لیے حدیث نمبر (۱۵۶۷)ملاحظہ فرمائیں۔ 
۱۵۹۲۔ حضرت ابو ایوب ؓ سے روایت ہے کہ رسول اللہﷺ نے فرمایا: کسی مسلمان کے لیے یہ حلال نہیں کہ وہ اپنے مسلمان بھائی سے تین دن سے زیادہ تعلقات منقطع رکھے ،دونوں آمنے سامنے۔ آ جائیں تو یہ اس سے اور وہ اس سے منہ پھیر لے اور ان دونوں میں سے بہتر وہ ہے جو سلام کرنے میں پہل کرے۔ (متفق علیہ)
توثیق الحدیث : اخرجہ البخاری (/۴۹۲۱۰۔ فتح)و مسلم (۲۵۶۰)۔ 
۱۵۹۳۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا:ہر پیر اور جمعرات کو اعمال  (اللہ تعالیٰ کے حضور)پیش کیے جاتے ہیں ،پس اللہ تعالیٰ ہر اس شخص کو معاف کر دیتا ہے جو اس کے ساتھ کسی کو شریک نہیں ٹھہراتا سوائے اس شخص کے کہ اس کے اور اس کے بھائی کے درمیان عداوت ہو۔ پس وہ فرماتا ہے ان دونوں کو ان کے حال پر چھوڑ دو حتیٰ کہ یہ صلح کر لیں۔ (مسلم)
توثیق الحدیث کے لیے حدیث نمبر (۱۵۶۸)ملاحظہ فرمائیں۔ 
۱۵۹۴۔ حضرت جابر ؓ بیان کرتے ہیں کہ میں نے رسول اللہﷺ کو فرماتے ہوئے سنا : بے شک شیطان اس چیز سے مایوس ہو گیا ہے کہ جزیرۂ عرب میں مسلمان اس کی عبادت کریں گے لیکن وہ ان کے درمیان فساد ڈالتا رہے گا۔ (مسلم)
توثیق الحدیث : اخرجہ مسلم (۲۸۱۲)۔ 
۱۵۹۵۔ حضرت ابوہریرہ ؓ بیان کرتے ہیں کہ رسول اللہﷺ نے فرمایا: کسی مسلمان کے لیے حلال نہیں کہ وہ اپنے (مسلمان)بھائی سے تین دن سے زیادہ تعلقات منقطع کرے ،پس جس شخص نے تین دن سے زیادہ تعلقات منقطع کیے اور وہ اسی حالت میں فوت ہو گیا تو وہ جہنم میں جائے گا۔ (ابوداؤد۔ اس کی سند بخاری اور مسلم کی شرط پر ہے)
توثیق الحدیث : صحیح۔ اخرجہ ابوداؤد (۴۹۱۴)باسنادصحیح۔ 
۱۵۹۶۔ حضرت ابو خراش حدرد بن ابی حدرداسلمی اور بعض کے نزدیک سلمی صحابی ؓ سے روایت ہے کہ انھوں نے نبیﷺ کو فرماتے ہوئے سنا : جس شخص نے اپنے (مسلمان) بھائی سے سال بھر تعلقات منقطع رکھے تو اس کا یہ عمل اس کا خون بہانے کی طرح ہے۔ (ابو داؤد۔ سند صحیح ہے)
توثیق الحدیث : صحیح۔ اخرجہ البخاری فی ( (الأدب المفرد)) (۴۰۴، ۴۰۵)وابو داؤد (۴۹۱۵)و احمد (/۲۲۰۴)۔ 
۱۵۹۷۔ حضرت ابوہریرہ ؓ سے روایت ہے کہ رسول اللہﷺ نے فرمایا:کسی مومن کے لیے حلال نہیں کہ وہ کسی مومن سے تین دن زائد تعلقات منقطع کرے۔ پس اگر تین دن گزر جائیں تو اسے چاہیے کہ اس سے ملاقات کرے اور اسے سلام کرے ،اگر اس نے سلام کا جواب دے دیا تو پھر وہ اجر میں دونوں شریک ہو گئے اور اگر اس نے سلام کا جواب نہ دیا تو پھر وہ گناہگار ہوا۔ اور سلام کرنے والا ترک تعلق کے گناہ سے نکل گیا۔ (ابوداؤد۔ سند حسن ہیں)
امام ابوداؤد۔ ؒ فرماتے ہیں :اگر ترک تعلق اللہ کی رضا کی خاطر ہو تو پھر اس میں کوئی گناہ نہیں۔ 
توثیق الحدیث : حسن بالشواھد۔ اخرجہ البخاری فی ( (الأدب المفرد)) (۴۱۴)وابو داؤد (۴۹۱۲)۔ 
اس حدیث کی سند ہلال مدنی راوی کے مجہول ہونے کی وجہ سے ضعیف ہے ،لیکن اس کے شواہد موجود ہیں کہ ابو ایوب کی حدیث (۱۵۹۲)جوا بھی گزری اور سیدہ عائشہ ؓ کی حدیث جوابو داؤد (۴۹۱۳)ہے۔ لہٰذا بالجملہ یہ حدیث اپنے شواہد کی بنا پر حسن ہے۔ (واللہ اعلم!)
۲۸۱۔ باب:تیسرے آدمی کی اجازت کے بغیر دو آدمیوں کا آپس میں سرگوشی کرنا منع ہے مگر کسی ضرورت کے تحت تیسرے کی اجازت سے ایسے راز دارانہ انداز میں بات کرنا کہ وہ ان کی باتیں نہ سن سکے تو یہ جائز ہے اور اسی معنی میں یہ بھی ہے کہ وہ دو آدمی ایسی زبان میں بات چیت کریں کہ وہ اسے سمجھ نہ سکے 
اللہ تعالیٰ نے فرمایا: سرگوشی کرنا تو شیطان کی طرف سے ہے۔ (المجادلۃ:۱۰)
۱۵۹۸۔ حضرت ابن عمر ؓ سے روایت ہے کہ رسول اللہﷺ نے فرمایا: جب تین آدمی ہوں تو تیسرے کو چھوڑ کر دو آدمی آپس میں سرگوشی نہ کریں۔ 	 (متفق علیہ)
ابوداؤد نے اسے روایت کیا تو اس میں یہ اضافہ نقل کیا کہ ابو صالح بیان کرتے ہیں کہ میں نے ابن عمرؓ سے پو چھا : اگر چار آدمی ہوں ؟تو انھوں نے فرمایا: اس میں تیرے لیے کوئی حرج نہیں۔ 
امام مالک ؒ نے اسے مؤطا میں روایت کیا ہے ،حضرت عبد اللہ بن دینار بیان کرتے ہیں کہ میں اور ابن عمر ؓ خالد بن عقبہ کے اس گھر کے پاس تھے جو بازار میں تھا،پس ایک آدمی آیا جو ان (ابن عمرؓ)سے سرگوشی کرنا چاہتا تھا۔ ابن عمرؓ کے ساتھ میرے علاوہ کوئی اور نہیں تھا ،پس انھوں نے ایک اور آدمی کو بلایا حتیٰ کہ ہم چار ہو گئے ، پس انھوں نے مجھے اور تیسرے آدمی کو جسے انھوں نے بلایا تھا کہا: کچھ دیر کے لیے (ہم سے)الگ ہو جاؤ ،اس لیے کہ میں نے رسول اللہﷺ کو فرماتے ہوئے سنا ہے ،آپ نے فرمایا: ایک کو چھوڑ کر دو آدمی آپس میں سر گوشی نہ کریں۔ 
توثیق الحدیث : اخرجہ البخاری (/۸۱۱۱۔ فتح)و مسلم (۲۱۸۳)والزیادۃعند البخاری فی ( (الأدب المفرد)) (۱۱۷۰)وأبی داود (۴۸۵۲)، و احمد (/۱۸۲، ۱۴۱، ۱۴۲)واسنادھا صحیح علی شرط الشیخین۔ والروایۃ الأخیرۃعند مالث (/۹۸۸۲)۔ 
۱۵۹۹۔ حضرت ابن مسعود ؓ سے روایت ہے کہ رسول اللہﷺ نے فرمایا : جب تم تین ہو تو پھر تیسرے کو چھوڑ کر دو آدمی سرگوشی نہ کریں حتیٰ کہ تم لوگوں میں گھل مل جاؤ ،اس لیے کہ ایسا کرنا اس (تیسرے آدمی) کو غمگین کر دے گا۔ 	 (متفق علیہ)
توثیق الحدیث : اخرجہ البخاری (/۸۲۱۱۔ ۸۳۔ فتح)و مسلم (۲۱۸۴)۔ 
۲۸۲۔ باب:غلام، جانور، بیوی اور اولاد کو کسی شرعی عذر کے بغیر یا حد ادب سے زیادہ سزا دینا منع ہے 
اللہ تعالیٰ نے فرمایا: اور والدین کے ساتھ حسن سلوک کرو اور رشتے داروں ،یتیموں ،مسکینوں ،رشتے دار پڑوسی اور دور کے پڑوسی،ہم نشین ساتھی اور مسافر کے ساتھ اور ان کے ساتھ جو تمہارے غلام ہیں ،بے شک اللہ تعالیٰ تکبر کرنے والے ،فخر کرنے والے کو پسند نہیں کرتا۔ (النسا:۳۶)
۱۶۰۰۔ حضرت ابن عمر ؓ سے روایت ہے کہ رسول اللہﷺ نے فرمایا: ایک عورت کو ایک بلی کی وجہ عذاب دیا گیا، اس نے اسے قید کر دیا حتیٰ کہ وہ مر گئی پس وہ اس کی وجہ سے جہنم میں گئی۔ نہ اس نے خود اسے کھلایا پلایا ،جب قید کیا اور نہ ہی اس نے اسے چھوڑا کہ وہ خود زمین کے کیڑے مکوڑے کھا لیتی۔ 	 (متفق علیہ)
توثیق الحدیث : اخرجہ البخاری (/۴۱۵۔ فتح)و مسلم (۲۲۴۲)۔ 
۱۶۰۱۔ حضرت ابن عمر ؓ سے روایت ہے کہ وہ قریش کے چند نوجوانوں کے پاس سے گزرے ،انھوں نے ایک پرندے کو نشانہ بنایا ہوا تھا اور اسے تیر مار رہے تھے اور انھوں نے پرندے کے مالک سے یہ طے کیا تھا کہ جو تیر نشانے پر نہیں لگے وہ اس کا ہے۔ پس جب انھوں نے حضرت ابن عمرؓ کو دیکھا تو وہ منتشر ہو گئے۔ پس حضرت ابن عمر ؓ نے فرمایا یہ کام کس نے کیا ہے ؟ اللہ تعالیٰ کی اس پر لعنت ہو جس نے یہ کام کیا ہے ،بے شک رسول اللہﷺ نے اس شخص پر لعنت فرمائی ہے جو کسی جاندار چیز کو نشانہ بنائے۔ 	 (متفق علیہ)
توثیق الحدیث : اخرجہ البخاری (/۶۴۳۹۔ فتح)و مسلم (۱۹۵۸)۔ 
۱۶۰۲۔ حضرت انس ؓ بیان کر تے ہیں کہ رسول اللہﷺ نے (قتل یا نشانے کے لیے)جانوروں کو باندھنے سے منع فرماتا ہے۔ (متفق علیہ) ا س کا معنی ہے کہ قتل کرنے کے لیے اسے قید کیا جائے۔ 
توثیق الحدیث : اخرجہ البخاری (/۶۴۲۹۔ فتح)و مسلم (۱۹۵۶)۔ 
۱۶۰۳۔ حضرت ابو علی سوید بن مقرن ؓ بیان کرتے ہیں کہ میں نے اپنے آپ کو بنو مقرن کے سات (بیٹوں)میں سے ساتواں دیکھا (یعنی ہم سات بھائی تھے)اور ہماری صرف ایک ہی کنیز تھی،ہمارے سب سے چھوٹے بھائی نے اسے طمانچہ مارا تو رسول اللہﷺ نے ہمیں حکم فرمایا کہ ہم اس کنیز کو آزاد کر دیں۔ (مسلم) اور ایک روایت میں ہے کہ میں اپنے بھائیوں میں سے ساتواں تھا۔ 
توثیق الحدیث : اخرجہ مسلم (۱۶۵۸) (۳۲)والروایۃ الثانیۃ لہٗ (۱۶۵۸) (۳۳)۔ 
۱۶۰۴۔ حضرت ابو مسعود بدری ؓ بیان کرتے ہیں کہ میں کوڑے کے ساتھ اپنے ایک غلام کو مارتا رہا تھا کہ میں نے اپنے پیچھے سے ایک آواز سنی : ابو مسعود!جان لیجئے۔ لیکن میں غصے کی وجہ سے وہ آواز پہچان نہ سکا،پس جبو ہ (آواز دینے والا)میرے قریب ہوا تو وہ رسول اللہﷺ تھے اور فرما رہے تھے : ابو مسعود!جان لیجئے !اللہ تجھ پر اس سے زیادہ قدرتو اختیار رکھتا ہے جتنا تم اس غلام پر رکھتے ہو۔ حضرت ابو مسعود ؓ بیان کرتے ہیں :میں نے کہا کہ میں اس کے بعد کبھی غلام کو نہیں ماروں گا۔ 
اور ایک اور روایت میں ہے کہ آپ کی ہیبت سے میرے ہاتھ سے کوڑا گر گیا۔ 
اور ایک اور روایت میں ہے :پس میں نے عرض کیا :یا رسول اللہ !یہ اللہ کی رضا کے لیے آزاد ہے۔ آپ نے فرمایا: اگر تم اسے آزاد نہ کرتے تو آگ تجھے جلا ڈالتی یا آگ تمہیں ضرور چھوتی۔ (یہ تمام روایت مسلم نے بیان کی ہیں)
توثیق الحدیث : اخرجہ مسلم (۱۶۵۹)۔ 
۱۶۰۵۔ حضرت ابن عمر ؓ سے روایت ہے کہ نبیﷺ نے فرمایا: جس شخص نے اپنے غلام پر کسی نا کردہ جرم کی حد لگائی یا اسے طمانچہ مارا تو اس کا کفارہ یہ ہے وہ اسے آزاد کر دے۔ (مسلم)
توثیق الحدیث : اخرجہ مسلم (۱۶۵۷)۔ 
۱۶۰۶۔ حضرت ہشام بن حکیم بن حزام ؓ سے روایت ہے کہ وہ ملک شام میں کچھ عجمی کا شتکاروں کے پاس سے گزرے ،جنہیں دھوپ میں کھڑا کیا گیا تھا اور ان کے سروں پر زیتون کا تیل ڈالا گیا تھا۔ 
حضرت ہشام ؓ نے یہ منظر دیکھ کر دریافت فرمایا: یہ کیا بات ہے ؟انھیں بتایا گیا کہ انہیں خراج کی وجہ سے سزا دی جا رہی ہے اور ایک اور روایت میں ہے کہ انہیں جزیے کی وجہ سے قید کیا گیا ہے۔ پس حضرت۔ ہشام ؓ نے فرمایا: میں گواہی دیتا ہوں کہ میں نے یقیناً رسول اللہﷺ کو فرماتے ہوئے سنا :آپ نے فرمایا: بے شک اللہ ان لوگوں کو عذاب دے گا جو لوگوں کو دنیا میں عذاب دیتے ہیں۔ پھر وہ گورنر کے پاس گئے اور اسے حدیث سنائی تو اس نے انکے بارے میں حکم دیا تو انہیں چھوڑ دیا گیا۔ (مسلم)
توثیق الحدیث : اخرجہ مسلم (۲۶۱۳)۔ 
۱۶۰۷۔ حضرت ابن عباس ؓ بیان کرتے ہیں کہ رسول اللہﷺ نے ایک گدھا دیکھا جس کے چہرے کو (علامت کے طور پر)داغا ہوا تھا ،پس آپ نے اسے ناپسند فرمایا تو (رسول اللہﷺ نے یا حضرت ابن عباس ؓ نے)کہا : اللہ کی قسم! میں اسے اس کے چہرے سے سب سے زیادہ دور والے حصے کو داغوں گا۔ اور پھر انھوں نے اپنے گدھے کے بارے میں حکم دیا تو اس کے دونوں سرینوں کے کناروں پہ داغا گیا۔ پس یہ وہ پہلے شخص ہیں جنھوں نے سرینوں کے کناروں کو داغا۔ (مسلم)
توثیق الحدیث : اخرجہ مسلم (۲۱۱۸)۔ 
۱۶۰۸۔ حضرت ابن عباس ؓ ہی سے روایت ہے کہ نبیﷺ کا ایک گدھے کے پاس سے گزر ہوا ،جس کے چہرے کو داغا ہوا تھا تو آپ نے فرمایا: اللہ تعالیٰ اس شخص پر لعنت فرمائے جس نے اسے داغا ہے۔ (مسلم)
اور مسلم ہی کی ایک روایت میں ہے کہ رسول اللہﷺ نے چہرے پر مارنے اور چہرے کو داغنے سے منع فرمایا ہے۔ 
توثیق الحدیث : اخرجہ مسلم (۲۱۱۷)والروایۃ الثانیۃ عندہ (۲۱۱۶)۔ 
۲۸۳۔ باب: تمام حیوانات حتیٰ کہ چیونٹی وغیرہ کو بھی آگ میں سزا دینا حرام ہے 
۱۶۰۹۔ حضرت ابو ہریرہ ؓ بیان کرتے ہیں کہ رسول اللہﷺ نے ہمیں ایک لشکر میں بھیجا تو فرمایا: ’’اگر تم فلاں فلاں شخص کو پاؤ‘‘ آپ نے قریش کے دو آدمیوں کا نام لیا۔ تو انہیں آگ میں جلا دو۔ پھر جب ہم نے روانہ ہونے کا ارادہ کیا تو رسول اللہﷺ نے فرمایا: میں نے تمہیں حکم دیا تھا کہ فلاں فلاں شخص کو جلا دینا لیکن (اب نہ جلانا ،اس لیے کہ)اگ کا عذاب تو صرف اللہ ہی دے گا ، پس اگر تم ان دونوں کو پاؤ تو انہیں قتل کر دینا۔ (بخاری)
توثیق الحدیث : اخرجہ البخاری (/۱۴۹۶۔ فتح)
۱۶۱۰۔ حضرت ابن مسعود ؓ بیان کرتے ہیں کہ ہم ایک سفر میں رسول اللہﷺ کے ساتھ تھے ،پس آپ۔ رفع حاجت کے لیے تشریف لے گئے ہم نے (چڑ یا کی طرح کا) ایک چھوٹا سا سرخ پرندہ دیکھا،اس کے ساتھ اس کے دو بچے بھی تھے ، ہم نے اس کے بچوں کو پکڑ لیا تو وہ پرندہ پر پھیلائے ان پر چکر لگانے لگا۔ اتنے میں نبیﷺ بھی تشریف لے آئے تو آپ نے پوچھا : اس پرندے کو اس کے بچوں کی وجہ سے کس نے بے چینی سے دوچار کیا ہے ؟ اس کے بچے اسے لوٹا دو۔ اور آپ نے چیونٹیوں کی ایک بستی (گھر ،بل)دیکھی جسے ہم نے جلاد یا تھا ، آپ نے پوچھا : اسے کس نے جلایا ہے ؟ ہم نے عرض کیا : ہم نے۔ آپ نے فرمایا: آگ کا عذاب تو صرف آگ کا رب (مالک) ہی دے سکتا ہے۔ (ابو داؤد۔ اس کی سند صحیح ہے)
توثیق الحدیث : صحیح۔ اخرجہ البخاری فی ( (الأدب المفرد)) (۳۸۲)وابو داؤد (۲۶۷۵)۔ 
۲۸۴۔ باب:قدرت کے باوجود صاحب حق کے مطالبے پر حق ادا کرنے میں ٹال مٹول کرنا حرام ہے 
اللہ تعالیٰ نے فرمایا: بے شک اللہ تمہیں حکم دیتا ہے کہ تم امانتیں ان کے اہل کو دے دو۔ (النسا:۵۸)
نیز فرمایا: پس اگر بعض تمہارا بعض پر اعتبار کرے تو چاہیے کہ جس کے پاس امانت رکھی گئی ہے وہ امانت واپس کر دے۔ (البقرۃ:۲۸۳)
۱۶۱۱۔ حضرت ابو ہریرہ ؓ سے روایت ہے کہ رسول اللہﷺ نے فرمایا :صاحب مال شخص کا (ادائیگی قرض کے وقت)ٹال مٹول کرنا حرام ہے اور جب تم میں سے کسی شخص کو (قرض کی وصولی کے لیے)کسی مالدار آدمی کے سپرد کر دیا جائے تو اسے چاہیے کہ اس (مالدار)کے پیچھے لگ جائے (اور اپنے قرض کا مطالبہ کرے)۔ (متفق علیہ)
توثیق الحدیث : اخرجہ البخاری (/۴۶۴۴۔ فتح)و مسلم (۱۵۶۴)۔ 
۲۸۵۔ باب: ہبہ واپس لینے کی کراہت ،سوائے اس ہبہ کے جو ابھی موہوب لہٗ (جیسے ہبہ کیا جائے)کے سپر دہی نہ کیا ہوا اور وہ ہبہ جو اپنی اولاد کو کیا ہو اور خواہ وہ سپرد کیا ہو یا نہ کیا ہو، اس شخص سے وہ چیز خریدنے کی کراہت جو اس پر صدقہ کی ہو یا اسے بطور زکوٰۃ یا کفارہ وغیرہ کے ادا کیا ہو ،لیکن کسی دوسرے شخص سے اسے خریدنے میں کوئی حرج نہیں جس کی طرف وہ چیز منتقل ہو گئی ہو
۱۶۱۲۔ حضرت ابن عباس ؓ سے روایت ہے کہ رسول اللہﷺ نے فرمایا: جو شخص اپنے ہبے کو واپس لیتا ہے۔ وہ اس کتے کی طرح ہے جو اپنی قے کی طرف لوٹتا ہے۔ (متفق علیہ)
اور ایک اور روایت میں ہے :اس شخص کی مثال جو اپنے صدقے کی طرف لوٹتا (یعنی اسے واپس لیتا) ہے اس کتے کی ہے جو قے کرتا ہے پھر اپنی قے کی طرف لوٹتا اور اسے کھاتا ہے۔ 
اور ایک روایت میں ہے اپنے ہبہ کو واپس لینے والا اپنی قے کی طرف لوٹنے والے کی طرح ہے۔ 
توثیق الحدیث : اخرجہ البخاری (/۲۳۴۵۔ ۲۳۵۔ فتح)و مسلم (۱۶۲۲) (۸)الروایۃ الثانیۃ عند البخاری (/۲۱۶۵۔ فتح)و مسلم (۱۶۲۲)والثالثۃ عند البخاری (/۲۳۴۵۔ فتح)و مسلم (۱۶۲۲) (۷)۔ 
۱۶۱۳۔ حضرت عمر بن خطاب ؓ بیان کرتے ہیں کہ میں نے کسی مجاہد کو ایک گھوڑا بطور صدقہ دے دیا لیکن جس شخص کے پاس یہ گھوڑا تھا اس نے اسے ضائع کر دیا (یعنی اس کی صحیح دیکھ بھال نہ کی)تو میں نے اسے خریدنا چاہا اور میرا خیال تھا کہ وہ اسے معمولی قیمت پر فروخت کر دے گا۔ پس میں نے نبیﷺ سے مسئلہ دریافت کیا تو آپ نے فرمایا: تم اسے نہ خریدو اور اپنا صدقہ واپس نہ لو اگرچہ وہ تمہیں ایک درہم میں دے دے ، اس لیے کہ اپنے صدقے کو واپس لینے والا اس شخص کی طرح ہے جو اپنی قے کی طرف لوٹے (یعنی اسے چاٹ لے)۔ (متفق علیہ)
توثیق الحدیث : اخرجہ البخاری (/۳۵۳۳۔ فتح)و مسلم (۱۶۲۰)۔ 
۲۸۶۔ باب : یتیم کے مال کی حرمت کی تاکید 
اللہ تعالیٰ نے فرمایا: بے شک وہ لوگ ناجائز طریقے سے یتیموں کا مال کھاتے ہیں تو وہ یقیناً اپنے پیٹوں میں جہنم کی آگ ڈال رہے ہیں اور عنقریب وہ بھڑ کتی ہوئی آگ میں داخل ہوں گے۔ 	 (النسا:۱۰)
نیز فرمایا:مال یتیم کے قریب نہ جاؤ مگر ایسے طریقے سے جو بہتر ہو۔ (الأنعام:۱۵۲)
اور فرمایا: یہ آپ یتیموں کے بارے میں پو چھتے ہیں ،ان سے فرما دیجیے ان کی اصلاح کرنی بہتر ہے اور اگر تم ان کو خرچ میں اپنے ساتھ ملا لو تو وہ تمہارے ہی بھائی ہیں اور اللہ تعالیٰ جانتا ہے کہ خرابی کرنے والا کون ہے اور اصلاح کرنے والا کون؟
۱۶۱۴۔ حضرت ابو ہریرہ ؓ سے روایت ہے کہ نبیﷺ نے فرمایا: سات ہلاک کرنے والی چیزوں سے بچو۔ صحابہ نے عرض کیا: یا رسول اللہ !وہ سات مہلک چیزیں کون سی ہیں ؟آپ نے فرمایا:اللہ تعالیٰ کے ساتھ کسی کو شریک ٹھہرانا ،جادو کرنا ،ناحق کسی جان کو قتل کرنا ،جسے اللہ نے قتل کرنا حرام کیا ہے ،سود کھانا،یتیم کا مال کھانا،کافروں کے ساتھ معرکے کے وقت پیٹھ پھیر کر بھاگ جا نا اور بھولی بھالی ،پاک دامن ، ایماندار عورتوں پر تہمت لگانا۔ (متفق علیہ)
توثیق الحدیث : اخرجہ البخاری (/۳۹۳۵۔ فتح)و مسلم (۸۹)
۲۸۷۔ باب:حرمت سود کی شدت 
اللہ تعالیٰ نے فرمایا: وہ لوگ جو سود کھاتے ہیں وہ (روز قیامت)اس شخص کی طرح کھڑے ہوں گے جس کو شیطان نے چھو کر بے حواس کر دیا ہو۔ یہ اس لیے کہ انھوں نے کہا کہ سود تو کاروبار ہی کی طرح ہے ، حالانکہ اللہ نے کاروبار کو تو حلال کیا ہے اور سود کو حرام (پھر دونوں کیسے ایک ہو سکتے ہیں ؟)پس جس کے پاس اس کے رب کی طرف سے نصیحت آئی اور وہ (سود خوری سے)باز۔ آ گیا تو اس کے لیے (معاف) ہے جو (وہ زمانہ جاہلیت میں)پہلے لے چکا اور اس کا معاملہ اللہ کے سپرد ہے اور جو (اس حکم کے باوجود) دوبارہ سودی معاملہ کرے گا تو یہی لوگ ہیں دوزخ والے ، جس میں وہ ہمیشہ رہیں گے۔ اللہ تعالیٰ سود کو مٹاتا اور صدقوں کو بڑھاتا ہے۔ (البقرۃ:۲۷۵۔ ۲۷۸)
اللہ تعالیٰ کے اس فرمان تک:اے ایمان والو!اللہ تعالیٰ سے ڈرو اور پچھلا سود چھوڑ دو اگر تم مومن ہو۔ 
اس سے متعلق ’’صحیح‘‘ میں بکثرت احادیث ہیں اور مشہور ہیں ، انہی میں سے حضرت ابو ہریرہ ؓ کی وہ حدیث ہے جو اس سے پہلے باب میں گزر چکی ہے۔ 
۱۶۱۵۔ حضرت ابن مسعود ؓ بیان کرتے ہیں کہ رسول اللہﷺ نے سود کھانے والے اور کھلانے والے (دونوں)پر لعنت فرمائی ہے۔ (مسلم)
ترمذی وغیرہ نے یہ زیادہ روایت کیا ہے :اور سودی لین دین کے دونوں گوا ہوں اور اس کے لکھنے والے پر (بھی لعنت فرمائی)۔ 
توثیق الحدیث : اخرجہ مسلم (۱۹۵۸)والزیادۃعند أبی داود (۳۳۳۳)و الترمذی (۱۲۰۶)۔ 
۲۸۸۔ باب: ریا کاری کی حرمت
اللہ تعالیٰ نے فرمایا: اور انہیں صرف یہ حکم دیا گیا ہے کہ وہ اللہ تعالیٰ عبادت کریں ،اس کے لیے اطاعت کو خالص کرتے ہوئے اور اسکی طرف یکسو ہو کر۔ (البینۃ:۵)
نیز فرمایا:اپنے صدقے احسان، جتلا کر اور تکلیف پہنچا کر ضائع مت کرو،اس شخص کی طرح جو اپنا مال لوگوں کے دکھلاوے کے لیے خرچ کرتا ہے۔ (البقرۃ:۲۶۴)
اور فرمایا: وہ لوگوں کے سامنے دکھلاوا کرتے ہیں اور اللہ تعالیٰ کا بہت کم ذکر کرتے ہیں۔ (النسا:۱۴۲)
۱۶۱۶۔ حضرت ابو ہریرہ ؓ بیان کرتے ہیں کہ میں نے رسول اللہﷺ کو فرماتے ہوئے سنا :اللہ تعالیٰ فرماتا ہے میں تمام شریک ٹھہرانے والوں کے شرک سے سب سے زیادہ بے نیاز ہوں، جو کوئی ایسا عمل کرے کہ اس میں میرے ساتھ کسی اور کو شریک ٹھہرائے تو میں اسے اور اس کے شرک کو چھوڑ دیتا ہوں۔ (مسلم)
توثیق الحدیث : اخرجہ مسلم (۲۹۸۵)۔ 
۱۶۱۷۔ حضرت ابو ہریرہ ؓ ہی بیان کرتے ہیں کہ میں نے رسول اللہﷺ کو فرماتے ہوئے سنا : بے شک قیامت والے دن جن لوگوں کا سب سے پہلے فیصلہ کیا جائے گا (ان میں سے)ایک وہ آدمی ہو گا جسے شہید کر دیا گیا تھا،پس اسے اللہ کے حضور پیش کیا جائے گا ،وہ اسے اپنی نعمتیں یاد کر آئے گا تو وہ انہیں پہچان لے گا۔ اللہ تعالیٰ فرمائے گا : تو نے انہیں کیسے استعمال کیا ؟وہ عرض کرے گا: میں تیری راہ میں جہاد کیا حتیٰ کہ میں شہید کر دیا گیا۔ اللہ تعالیٰ فرمائے گا: تو نے جھوٹ بولا البتہ تو تو اس لیے لڑا تھا کہ تجھے جری اور بہادر کہا جائے پس وہ (دنیا میں)کہہ دیا گیا۔ پھر اس کے بارے میں حکم دیا جائے گا تو اسے منہ کے بل گھسیٹ کر جہنم کی آگ میں ڈال دیا جائے گا۔ اور پھر وہ شخص ہو گا جس نے علم سیکھا اور قرآن مجید پڑھا ،پس اسے (اللہ کے حضور)پیش کیا جائے گا تو وہ اسے اپنی نعمتوں کی پہچان کر آئے گا تو وہ انہیں پہچان لے گا،پھر اللہ فرمائے گا: تو نے ان کا استعمال کیسے کیا؟وہ عرض کرے گا : میں نے علم سیکھا اور اسے دوسروں کو سکھایا اور میں نے تیری رضا کے لیے قرآن مجید پڑھا۔ اللہ فرمائے گا : تو نے جھوٹ کہا، تو نے تو اس لیے علم حاصل کیا تھا تاکہ تجھے عالم کہا جائے گا اور تو نے قرآن مجید اس لیے پڑھا تھا تاکہ یہ کہا جائے کہ وہ بڑا قاری ہے ،پس وہ تو (دنیا میں)کہہ دیا گیا۔ پھر اس کے بارے میں حکم دیا جائے گا، تو اسے منہ کے بل گھسیٹا جائے گا حتیٰ کہ اسے جہنم میں ڈال دیا جائے گا۔ اور ایک اور آدمی ہو گا جسے اللہ تعالیٰ نے کشائش عطا فرمائی اور اسے مختلف قسم کا مال عطا کیا تھا،پس (اسے اللہ کے حضور)پیش کیا جائے گا تو اللہ اسے اپنی نعمتوں کی پہچان کر آئے گا،پس وہ انہیں پہچان لے گا تو اللہ فرمائے گا کہ تو نے ان کی وجہ سے کیا عمل کیا؟وہ عرض کرے گا:میں نے کوئی راہ نہیں چھوڑ ی کہ تو پسند کرتا ہو کہ اس راہ میں خرچ کیا جائے مگر میں تیری رضا کی خاطر وہاں ضرور خرچ کیا۔ اللہ فرمائے گا: تو نے جھوٹ کہا بلکہ تو نے تو یہ اس لیے کیا تھا کہ کہا جائے کہ وہ بڑا سخی ہے ،پس وہ تو (دنیا میں)کہہ دیا گیا۔ پھر اس کے بارے میں حکم دیا جائے گا تو اسے منہ کے بل گھسیٹا جائے گا پھر اسے جہنم میں ڈال دیا جائے گا۔ (مسلم)
توثیق الحدیث : اخرجہ مسلم (۱۹۰۵)۔ 
۱۶۱۸۔ حضرت ابن عمر ؓ سے روایت ہے کہ کچھ لوگوں نے انہیں کہا کہ جب ہم اپنے حکمرانوں کے پاس جاتے ہیں تو ہم ان سے ایسی باتیں کرتے ہیں جوان باتوں کے خلاف ہوتی ہیں جو ہم ان کی عدم موجودگی میں کرتے ہیں (اس کیفیت کے بارے میں کیا حکم ہے)؟حضرت ابن عمر ؓ نے فرمایا: ہم رسول اللہﷺ کے دور میں اسے نفاق شمار کرتے تھے۔ (بخاری)
توثیق الحدیث کے لیے حدیث نمبر (۱۵۴۱)ملاحظہ فرمائیں۔ 
۱۶۱۹۔ حضرت جندب بن عبد اللہ بن سفیان ؓ بیان کرتے ہیں کہ نبیﷺ نے فرمایا: جو شخص لوگوں کو دکھانے کے لیے کوئی عمل کرتا ہے تو اللہ (قیامت والے دن) اسے رسوا کر دے گا اور جو شخص لوگوں کی نظروں میں بڑا بننے کے لیے نیک عمل کرتا ہے تو اللہ تعالیٰ اس کے چھپے ہوئے عیبوں کو لوگوں کے سامنے ظاہر کر دے گا۔ (متفق علیہ)
اسے مسلم نے ابن عباسؓ سے بھی روایت کیا ہے۔ 
توثیق الحدیث : اخرجہ البخاری (/۳۳۶۱۱۔ فتح)و مسلم (۲۹۸۷)وحدیث ابن عباس رضی اللہ عنھماعند مسلم (۲۹۸۶)۔ 
۱۶۲۰۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جو شخص اس علم کو جس کے ذریعے سے اللہ کی رضا مندی حاصل کی جاتی ہے ،اس لیے سیکھتا ہے تاکہ اس کے ذریعے سے دنیا کا مال و متاع حاصل کرے تو ایسا شخص قیامت والے دن جنت کی خوشبو بھی نہیں پائے گا۔ (ابوداؤد۔ سند صحیح ہے)
توثیق الحدیث : صحیح۔ اخرجہ ابو داؤد (۳۶۶۴)و ابن ماجہ (۲۵۲)و احمد (/۳۳۸۲)۔ 
اس کی سند اگر چہ ضعیف ہے اس لیے کہ فلیح بن سلیمان صدوق اور  ’’سیء الحفظ‘‘ ہے لیکن ابو۔ سلیمان خزاعی نے جامع بیان العلم (/۱۹۰۱)میں اس کی متابعت کی ہے اور ابن عبد البر ؒ نے صحیح قرار دیا ہے۔ 	 (واللہ اعلم!)
۲۸۹۔ باب:ایسی چیزیں جن کے بارے میں ریا کا وہم ہوتا ہے حالانکہ وہ ریا نہیں ہوتیں 
۱۶۲۱۔ حضرت ابو ذر ؓ بیان کرتے ہیں کہ رسول اللہﷺ سے عرض کیا گیا : آپ اس آدمی کے بارے میں بتائیں جو کوئی نیک عمل کرتا ہے تو لوگ اس پر اس کی تعریف کرتے ہیں (کیا یہ ریا کاری تو نہیں)؟
آپ نے فرمایا:یہ تو مومن کے لیے فوری انعام اور بشارت ہے۔ (مسلم)
توثیق الحدیث : اخرجہ مسلم (۲۶۴۲)۔ 
۲۹۰۔ باب:اجنبی عورت اور بے ریش خوبصورت لڑکے کی طرف کسی شرعی ضرورت کے بغیر دیکھنا حرام ہے 
اللہ تعالیٰ نے فرمایا: آپ مومن مردوں سے کہہ دیں کہ وہ اپنی نگاہیں نیچی رکھیں۔ (النور :۳۰)
نیز فرمایا: بے شک کان ،آنکھ اور دل ان سب کے بارے میں باز پرس ہو گی۔ (الا سرا:۳۶)
اور فرمایا: وہ آنکھوں کی خیانت کو اور سینوں میں چھپی باتوں کو جانتا ہے۔ 	 (غافر:۱۹)
نیز فرمایا: یقیناً تیرا رب گھات میں ہے (ہر ایک عمل کو دیکھ رہا ہے)۔ (الفجر :۱۴)
۱۶۲۲۔ حضرت ابو ہریرہ ؓ سے روایت ہے کہ نبیﷺ نے فرمایا: ابن آدم کے لیے اس کے زنا کا حصہ لکھ دیا گیا ہے ،وہ یقیناً اسے پانے والا ہے ،آنکھوں کا زنا (غیر محرم کی طرف) دیکھنا ہے ،کانوں کا زنا (حرام آواز کا)سننا ہے ،زبان کا زنا (ناجائز)کلام کرنا ہے ،ہاتھ کا زنا (ناجائز)پکڑ نا ہے اور پاؤں کا زنا (نا جائز کام کی طرف)چل کر جانا ہے اور دل خواہش اور آرزو کرتا ہے اور شرم گاہ اس کی تصدیق یا تکذیب کرتی ہے۔ (متفق علیہ۔ یہ الفاظ مسلم کے ہیں اور بخاری کی روایت مختصر ہے)
توثیق الحدیث : اخرجہ البخاری (/۲۶۱۱۔ فتح)و مسلم (۲۶۵۷) (۲۱)۔ 
۱۶۲۳۔ حضرت ابو سعید خدری ؓ سے روایت ہے کہ نبیﷺ نے فرمایا: راستوں میں بیٹھنے سے بچو۔ صحابہ نے عرض کیا : یا رسول اللہ ! ہمارے لیے وہاں بیٹھے بغیر چارہ نہیں ، ہم وہاں گفتگو کرتے ہیں۔ پس رسول اللہﷺ نے فرمایا: اگر تم نے وہاں ضرور بیٹھنا ہے تو پھر راستے کا حق ادا کرو۔ صحابہ نے عرض کیا : یا رسول اللہ ! راستے کا حق کیا ہے ؟ آپ نے فرمایا: نظر نیچی رکھنا، تکلیف دو چیز کو روکنا (ہٹا نا)، سلام کا جواب دینا، نیکی کا حکم دینا، اور برائی سے منع کرنا۔ 	 (متفق علیہ)
توثیق الحدیث کے لیے حدیث نمبر ۱۹۰ملاحظہ فرمائیں۔ 
۱۶۲۴۔ حضرت ابو طلحہ زید بن سہیل ؓ نے بیان کیا کہ ہم گھر سے باہر چبوترے پر بیٹھے گفتگو کر رہے تھے کہ رسول اللہﷺ تشریف لائے اور ہمارے پاس کھڑے ہو گئے اور فرمایا:تمہیں کیا ہے کہ تم راستوں پر مجلسیں قائم کرتے ہو؟راستوں پر مجلسیں قائم کرنے (بیٹھنے) سے بچو۔ ہم نے عرض کیا:ہم تو یہاں صرف پر امن طریقے سے بیٹھتے ہیں ، ہم یہاں مذاکرے اور بات چیت کے لیے بیٹھتے ہیں آپ نے فرمایا : اگر تم بیٹھنا ترک نہیں کر سکتے تو پھر اس (راستے)کا حق ادا کیا کرو:نظر نیچی رکھنا، سلام کا جواب دینا اور اچھی گفتگو کرنا (اس کا حق ہے)۔ 	 (مسلم)
توثیق الحدیث : اخرجہ مسلم (۲۱۶۱)۔ 
۱۶۲۵۔ حضرت جریر ؓ بیان کرتے ہیں کہ میں نے رسول اللہ سے اچانک نظر پڑ جانے کے متعلق دریافت کیا تو آپ نے فرمایا: اپنی نظر پھیر لو۔ (مسلم)
توثیق الحدیث : اخرجہ مسلم (۲۱۵۹)۔ 
۱۶۲۶۔ حضرت ام سلمہ ؓ بیان کرتی ہیں کہ میں اور حضرت میمونہ ؓ رسول اللہﷺ کے پاس بیٹھی ہوئی تھیں کہ حضرت ابن ام مکتومؓ آ گئے اور یہ ہمیں پردے کا حکم ملنے کے بعد کا واقعہ ہے ،پس نبیﷺ نے فرمایا:تم دونوں اس سے پردہ کرو۔ ہم نے عرض کیا: یا رسول اللہ !کیا وہ نا بینا نہیں ہیں ،وہ ہمیں دیکھتے ہیں نہ ہمیں پہچانتے ہیں ؟پس نبیﷺ نے فرمایا: کیا تم بھی نا بینی ہو؟کیا تم اسے نہیں دیکھتیں ؟	 (ابو داؤد، ترمذی۔ حدیث حسن صحیح ہے)
توثیق الحدیث : ضعیف۔ اخرجہ ابو داود (۴۱۱۲)و الترمذی (۲۷۷۸)۔ 
یہ حدیث ضعیف ہے اس کی سند میں نبہان مولی ام سلمہ راوی مجہول ہے۔ 
۱۶۲۷۔ حضرت ابو سعید ؓ سے روایت ہے کہ رسول اللہﷺ نے فرمایا: مرد مرد کے ستر کو نہ دیکھے اور عورت عورت کے ستر کو نہ دیکھے اور نہ دو آدمی (برہنہ حالت میں)ایک کپڑے میں لیٹیں اور نہ دو عورتیں (برہنہ حالت میں)ایک کپڑے میں لیٹیں۔ (مسلم)
توثیق الحدیث : اخرجہ مسلم (۳۳۸)۔ 
۲۹۱۔ باب:اجنبی عورت کے ساتھ خلوت اختیار کرنا حرام ہے 
اللہ تعالیٰ نے فرمایا:جب تم ان (امہات المومنین)سے کوئی چیز مانگو تو پردے کی اڑ میں مانگو۔  (الاحزاب:۵۳)
۱۶۲۸۔ حضرت عقبہ بن عامر ؓ سے روایت ہے کہ رسول اللہﷺ نے فرمایا :تم (اجنبی)عورتوں کے پاس جانے سے بچو۔ پس ایک انصاری آدمی نے عرض کیا:آپ ’’حمو‘‘ (شوہر کے قریبی رشتہ دار)کے بارے میں فرمائیں ؟آپ نے فرمایا: شوہر کا قریبی رشتہ دار تو موت ہے۔ (متفق علیہ)
توثیق الحدیث : اخرجہ البخاری (/۳۳۰۹۔ فتح)و مسلم (۲۱۷۲)۔ 
۱۶۲۹۔ حضرت ابن عباس ؓ سے روایت ہے کہ رسول اللہﷺ نے فرمایا:تم میں سے کوئی شخص محرم کے بغیر کسی اجنبی عورت کے ساتھ خلوت اختیار نہ کرے۔ (متفق علیہ)
توثیق الحدیث : اخرجہ البخاری (/۳۳۰۹۔ ۳۳۱۔ فتح)و مسلم (۱۳۴۱)۔ 
۱۶۳۰۔ حضرت برید ہ ؓ بیان کرتے ہیں کہ رسول اللہﷺ نے فرمایا:مجاہدین کی عورتوں کی حرمت جہاد سے پیچھے رہ جانے والوں پر ایسے ہی ہے جیسے ان کی اپنی ماؤں کی حرمت ہے۔ جہاد سے پیچھے رہ جانے والوں میں سے جو شخص کسی مجاہد کے گھر والوں کا نگران بنتا ہے اور پھر وہ ان کے بارے میں خیانت کرتا ہے تو قیامت والے دن اسے مجاہد کے سامنے کھڑا کیا جائے گا اور یہ مجاہد اس شخص کی نیکیوں میں سے جتنی چاہے گا، لے لے گا حتیٰ کہ یہ راضی ہو جائے گا۔ پھر رسول اللہﷺ ہماری طرف متوجہ ہوئے تو فرمایا : تمہارا کیا خیال ہے (کیا یہ اس کے پاس کوئی نیکی چھوڑے گا)؟	 (مسلم)
توثیق الحدیث : اخرجہ مسلم (۱۸۹۷)۔ 
۲۹۲۔ باب:لباس اور حرکت و ادا میں مردوں کو عورتوں کی اور عورتوں کو مردوں کی مشابہت اختیار کرنا حرام ہے 
۱۶۳۱۔ حضرت ابن عباس ؓ بیان کرتے ہیں کہ رسول اللہﷺ نے عورتوں جیسی عادات و اطوار اور اخلاق و لباس اختیار کر نے والے مردوں اور مردوں جیسی عادات و اطوار اور اخلاق و لباس اختیار کر نے والی عورتوں پر لعنت فرمائی۔ 
ایک اور روایت میں ہے کہ رسول اللہﷺ نے عورتوں سے مشابہت اختیار کرنے والے مردوں اور مردوں سے مشابہت اختیا ر کرنے والی عورتوں پر لعنت فرمائی۔ 	 (بخاری)
توثیق الحدیث : اخرجہ البخاری (/۳۳۲۱۰۔ ۳۳۳۔ فتح)۔ 
۱۶۳۲۔ حضرت ابوہریرہ ؓ بیان کرتے ہیں کہ رسول اللہﷺ نے اس مرد پر لعنت فرمائی جو عورتوں کا سا لباس پہنتا ہے اور اس عورت پر بھی لعنت فرمائی ہے جو مردوں کا سا لباس پہنتی ہے۔ (ابو داؤد۔ سند صحیح ہے)
توثیق الحدیث : صحیح۔ اخرجہ ابو داؤد (۴۰۹۸)۔ 
۱۶۳۳۔ حضرت ابو ہریرہ ؓ ہی بیان کرتے ہیں کہ رسول اللہﷺ نے فرمایا: جہنمیوں کی دو قسمیں ایسی ہیں جنہیں میں نے نہیں دیکھا ،ایک تو وہ لوگ ہوں گے جن کے پاس گائے کی دموں کی طرح کوڑے ہوں گے جن سے وہ لوگوں کو ماریں گے اور وہ عورتیں ہوں گی جو لباس پہنے ہوئے ہوں گی لیکن وہ ننگی ہوں گی ،لوگوں کو اپنی طرف مائل کرنے والی ہوں گی اور خود ان کی طرف مائل ہونے والی ہوں گی،ان کے سر بختی اونٹ کے (لچکدار)کوہان کی طرح ہوں گے۔ وہ جنت میں جائیں گی نہ اس کی خوشبو پائیں گی حالانکہ اس کی خوشبو تو اتنی اتنی مسافت سے آئے گی۔ 	 (مسلم)
توثیق الحدیث : اخرجہ مسلم (۲۱۲۸)۔ 
۲۹۳۔ باب:شیطان اور کفار کی مشابہت اختیار کرنے کی ممانعت 
۱۶۳۴۔ حضرت جابر ؓ بیان کرتے ہیں کہ رسول اللہﷺ نے فرمایا:بائیں ہاتھ سے مت کھاؤ ،اس لیے کہ شیطان اپنے بائیں ہاتھ سے کھاتا پیتا ہے۔ (مسلم)
توثیق الحدیث : اخرجہ مسلم (۲۰۱۹)
۱۶۳۵۔ حضرت ابن عمر ؓ سے روایت ہے کہ رسول اللہﷺ نے فرمایا: ’’تم میں سے کوئی ایک بائیں ہاتھ سے کھائے نہ پیے ،ا س لیے کہ شیطان اپنے بائیں ہاتھ سے کھاتا اور پیتا ہے۔ ‘‘ (مسلم) 
توثیق الحدیث :اخرجہ مسلم (۲۰۲۰) (۱۰۶)
۱۶۳۶۔ حضرت ابو ہریرہ ؓ سے روایت ہے کہ رسول اللہﷺ نے فرمایا: یہودو نصاریٰ (داڑھی اور سر کے سفید بالوں کو زرد یا سرخ رنگ سے)رنگتے نہیں پس تم انکی مخالفت کرو۔ (متفق علیہ)
مطلب یہ ہے کہ داڑھی اور سرکے سفید بالوں کو زرد یا سرخ رنگ کے ساتھ رنگنا چاہیے ،البتہ انہیں سیاہ کرنا منع ہے۔ 
توثیق الحدیث : اخرجہ البخاری (/۳۵۴۱۰۔ فتح)و مسلم (۲۱۰۳)۔ 
۲۹۴۔ باب:مرد اور عورت دونوں کو اپنے بال سیاہ رنگ کرنا منع ہے 
۱۶۳۷۔ حضرت جابر ؓ بیان کرتے ہیں کہ حضرت ابو بکر صدیقؓ کے والد حضرت ابو قحافہؓ کو فتح مکہ کے دن رسول اللہﷺ کی خدمت میں پیش کیا گیا تو ان کا  سر اور داڑھی ثغامہ بوٹی کی طرح سفید تھے۔ پس رسول اللہﷺ نے فرمایا: اس کے سفید بالوں کو بدل دو اور انہیں سیاہ کرنے سے بچو۔ (مسلم)
توثیق الحدیث : اخرجہ مسلم (۲۱۰۲)۔ 
۲۹۵۔ باب :سرکے کچھ بال مونڈنا اور کچھ چھوڑ دینا منع ہے ،البتہ سرکے سارے بال مونڈنا جائز ہے لیکن عورت کے لیے نہیں 
۱۶۳۸۔ حضرت ابن عمر ؓ بیان کرتے ہیں کہ رسول اللہﷺ نے سر کے کچھ بال مونڈ نے اور کچھ چھوڑ دینے سے منع فرمایا ہے۔ (متفق علیہ)
توثیق الحدیث : اخرجہ البخاری (/۳۶۴۱۰۔ فتح)و مسلم (۲۱۲۰)۔ 
۱۶۳۹۔ حضرت ابن عمر ؓ بیان کرتے ہیں کہ رسول اللہﷺ نے ایک بچے کو دیکھا جس کے سر کے کچھ حصے کو مونڈا ہوا تھا اور کچھ کو چھوڑا ہوا تھا، پس آپ نے انہیں منع فرمایا اور فرمایا:اس کا سارا سر مونڈو یا سارا چھوڑ دو۔ (ابو داؤد۔ اس کی سند بخاری و مسلم کی شرط صحیح ہے)
توثیق الحدیث : صحیح۔ اخرجہ ابو داود (۴۱۹۵)والنسائی (/۱۳۰۸)۔ 
۱۶۴۰۔ حضرت عبداللہ بن جعفر ؓ سے روایت ہے کہ نبیﷺ نے آل جعفر کو (حضرت جعفر ؓ کی شہادت پر رونے کی) تین دن مہلت دی، پھر آپ ان کے پاس تشریف لائے اور فرمایا: ’’آج کے بعد میرے بھائی پر مت رونا۔ ‘‘ پھر فرمایا: ’’میرے بھتیجوں کو میرے پاس بلاؤ۔ ‘‘ ،پس ہمیں لا یا گیا تو ہماری حالت یہ تھی کہ گو یا ہم چوزے ہیں ، آپ نے فرمایا: ’’میرے پاس حجام کو بلاؤ‘‘ پس آپ نے اسے حکم فرمایا تو اس نے ہمارے سر مونڈ دیے۔ (ابو داؤد۔ اس کی سند بخاری و مسلم کی شرط پر صحیح ہے۔ ) 
توثیق الحدیث : صحیح۔ اخرجہ ابو داود (۴۱۹۲)،،والنسائی (۸!۱۲۸)
۱۶۴۱۔ حضرت علی ؓ بیان کرتے ہیں کہ رسول اللہﷺ نے عورت کو اپنے سرکے بال منڈوانے سے منع فرمایا ہے۔ 	 (نسائی)
توثیق الحدیث : ضعیف۔ اخرجہ النسائی (/۱۳۰۸)و الترمذی (۹۱۴)۔ 
امام ترمذی نے اسے مضطرب قرار دیا ہے اس لیے کہ ہمام کبھی اسے حضرت علی ؓ سے روایت کرتے ہیں اور کبھی حضرت عائشہ ؓ سے۔ 
۲۹۶۔ باب:مصنوعی بال ملانے (وگ لگانے) گودنے اور دانتوں کو باریک کرنے کی حرمت 
اللہ تعالیٰ نے فرمایا:یہ اللہ تعالیٰ کے سوا مؤنث چیزوں ہی کو پکارتے ہیں اور صرف سرکش شیطان کی پوجا کرتے ہیں ، جس پر اللہ کی لعنت ہے اور شیطان نے (اللہ سے)کہا کہ میں تیرے بندوں میں سے ایک مقرر حصہ ضرور لوں گا اور انہیں ضرور گمراہ کروں گا اور انہیں آرزوؤں میں مبتلا کروں گا اور میں انہیں حکم دوں گا کہ وہ (بتوں کے نام)پر جانوروں کے کانوں کو چیریں اور میں انہیں حکم دوں گا،پس وہ اللہ کی بنائی ہوئی صورتوں میں مزید تبدیلی کریں گے۔ (النسا:۱۱۷۔ ۱۱۹)
۱۶۴۲۔ حضرت اسماءؓ سے روایت ہے کہ ایک عورت نے نبیﷺ سے مسئلہ پوچھتے ہوئے عرض کیا یا رسول اللہ ! میری بیٹی کو خسرے کی بیماری لگی جس سے اس کے بال جھڑ گئے ہیں اور میں نے اس کی شادی کر دی ہے ، کیا میں اس میں مصنوعی بال ملا سکتی ہوں ؟ا پ نے فرمایا: اللہ نے ’’واصلہ‘‘ اور  ’’موصولہ‘‘ پر لعنت فرمائی ہے۔ (متفق علیہ)
اور ایک اور روایت میں ہے : ’’الواصلہ‘‘ اور ’’مستوصلہ‘‘ پر لعنت فرمائی ہے۔ ‘‘ 
حضرت عائشہ ؓ سے بھی اسی طرح مروی ہے۔ (متفق علیہ) 
توثیق الحدیث : آخر جہ
 البخاری (/۳۷۴۱۰۔ ۳۷۸۔ فتح)و مسلم (۲۱۲۲)وأماحدیث عائشہ ھو عند البخاری (/۳۷۴۱۰۔ فتح)و مسلم (۲۱۲۳)۔ 
۱۶۴۳۔ حضرت حمید بن عبد الرحمن سے روایت ہے کہ انھوں نے حج کے سال حضرت معاویہؓ کو منبر پر فرماتے ہوئے سنا اور انہوں نے بالوں کا ایک گچھا پکڑا جو ایک شاہی محافظ کے ہاتھ میں تھا،انھوں نے فرمایا: اے مدینہ والو!تمہارے علما کہاں ہیں ؟میں نے نبیﷺ کو اس طرح کے کاموں سے منع کرتے ہوئے سنا آپ فرماتے تھے :بنو اسرائیل اس وقت ہلاک ہوئے جب ان کی عورتوں نے اس کام کو اختیا ر کیا۔ (متفق علیہ)
توثیق الحدیث : اخرجہ البخاری (/۳۷۳۱۰۔ فتح)و مسلم (۲۱۲۷)۔ 
۱۶۴۴۔ حضرت ابن عمر ؓ سے روایت ہے کہ رسول اللہﷺ نے بال ملانے والی اور ملوانے والی، جسم گودنے والی اور گدوانے والی پر لعنت فرمائی ہے۔ (متفق علیہ)
توثیق الحدیث : اخرجہ البخاری (/۳۷۴۱۰۔ فتح)و مسلم (۲۱۲۴)۔ 
۱۶۴۵۔ حضرت ابن مسعود ؓ بیان کرتے ہیں کہ اللہ تعالیٰ نے بدن گودنے والیوں اور گدوانے والیوں ، پلکوں کے بال اکھڑوانے والیوں اور خوبصورتی کے لیے دانتوں کے درمیان فاصلہ کرنے والیوں اور اللہ تعالیٰ کی تخلیق میں تبدیلی کرنے والیوں پر لعنت فرمائے۔ پس ایک عورت نے ان سے اس بارے میں بحث کی تو انھوں نے فرمایا:مجھے کیا ہے کہ میں اس پر لعنت کیوں نہ کروں جس پر رسول اللہﷺ نے لعنت فرمائی ہے اور وہ کتاب اللہ میں موجود ہے ؟اللہ تعالیٰ نے فرمایا ہے ’’رسول جو تمہیں دے وہ لے لو اور جس سے تمہیں روک دے اس سے رک جاؤ۔ 	 (متفق علیہ)
توثیق الحدیث : اخرجہ البخاری (/۳۷۴۱۰۔ فتح)و مسلم (۲۱۲۵)۔ 
۲۹۷۔ باب:داڑھی اور سر وغیرہ کے سفید بال اکھاڑ نا اور بے ریش لڑ کے کو داڑھی کے بال اکھاڑ نا منع ہے جب اس کی داڑھی کے بال نکلنا شروع ہوں 
۱۶۴۶۔ حضرت عمرو بن شعیب اپنے والد سے اور وہ اپنے دادا سے بیان کرتے ہیں کہ نبیﷺ نے فرمایا: سفید بالوں کو نہ اکھیڑ و،ا س لیے کہ قیامت والے دن یہ مسلمان کا نور ہوں گے۔ (حدیث حسن ہے۔ ابو داؤد، ترمذی اور امام نسائی نے اچھی سند سے روایت کیا ہے اور ترمذی نے کہا :حدیث حسن ہے)
توثیق الحدیث : صحیح اخرجہ ابو داؤد (۴۲۰۲)و الترمذی (۲۸۲۱)والنسائی (/۱۳۶۸)و ابن ماجہ (۳۷۲۱)۔ 
۱۶۴۷۔ حضرت عائشہ ؓ بیان کرتی ہیں کہ رسول اللہﷺ نے فرمایا: جس نے کوئی ایسا عمل کیا جس پر ہمارا حکم نہیں ہے تو وہ عمل مردود ہے۔ (مسلم)
توثیق الحدیث کے لیے حدیث نمبر (۱۶۹)ملاحظہ فرمائیں۔ 
۲۹۸۔ باب: دائیں سے استنجا کرنے اور بلا عذر دائیں ہاتھ سے شرم گاہ کو چھونے کی کراہت
۱۶۴۸۔ حضرت ابو قتادہ ؓ سے روایت ہے کہ نبیﷺ نے فرمایا: جب تم میں سے کوئی شخص پیشاب کرے تو وہ اپنے دائیں ہاتھ سے شرم گاہ کو پکڑے نہ دائیں ہاتھ سے استنجا کرے اور ہی برتن میں سانس لے۔ 	 (متفق علیہ۔ اور اس باب میں بہت سی صحیح احادیث ہیں)
توثیق الحدیث : اخرجہ البخاری (/۲۵۳۱۔ ۲۵۴۔ فتح)و مسلم (۲۶۷)۔ 
۲۹۹۔ باب:کسی عذر کے بغیر ایک جوتے یا ایک موزے میں چلنا اور کھڑے کھڑے جوتا اور موزہ پہننے کی کراہت 
۱۶۴۹۔ حضرت ابو ہریرہ ؓ سے روایت ہے کہ رسول اللہﷺ نے فرمایا:تم میں سے کوئی شخص ایک جوتا پہن کر نہ چلے ،اسے چاہیے کہ دونوں جوتے پہنے یا پھر دونوں ہی اتار دے۔ 
ایک اور روایت میں ہے :یا دونوں پاؤں کو ننگا کر لے۔ 	 (متفق علیہ)
توثیق الحدیث : اخرجہ البخاری (/۳۰۹۱۰۔ فتح)و مسلم (۲۰۹۷)۔ 
۱۶۵۰۔ حضرت ابو ہریرہ ؓ ہی بیان کرتے ہیں کہ میں نے رسول اللہﷺ کو فرماتے ہوئے سنا : جب تم میں سے کسی شخص کے جوتے کا تسمہ ٹوٹ جائے تو وہ جب تک اس کی مرمت نہ کرالے دوسرا جوتا بھی پہن کر نہ چلے۔ (مسلم)
توثیق الحدیث : اخرجہ مسلم (۲۰۹۸)۔ 
۱۶۵۱۔ حضرت جابر ؓ سے روایت ہے کہ رسول اللہﷺ نے کھڑے کھڑے جوتا پہننے سے منع فرمایا ہے۔ (ابوداؤد سند حسن ہے)
توثیق الحدیث : صحیح بشواھدہ۔ اخرجہ ابو داود (۴۱۳۵)۔ 
اس کی سند اگرچہ ابو زبیر کی تدیس کی وجہ سے ضعیف ہے لیکن اس کے کئی شاہد ہیں جیسے سیدنا عمر ،اور سید انس اور سیدنا ابو ہریرہؓ۔ سے لہٰذا بالجملہ یہ حدیث صحیح ہے۔ 
۳۰۰۔ باب: سوتے وقت یا اس طرح کے کسی اور وقت گھر کے اندر جلتی ہوئی آگ کی چھوڑ نے کی ممانعت ،خواہ وہ چراغ کی صورت میں ہو یا کسی اور صورت میں 
۱۶۵۲۔ حضرت ابن عمر ؓ سے روایت ہے کہ نبیﷺ نے فرمایا: تم سوتے وقت اپنے گھروں میں جلتی ہوئی آگ نہ چھوڑا کرو۔ (متفق علیہ)
توثیق الحدیث : اخرجہ البخاری (/۸۵۱۱۔ فتح)و مسلم (۲۰۱۵)۔ 
۱۶۵۳۔ حضرت ابو موسی اشعری ؓ بیان کرتے ہیں کہ مدینہ میں ایک گھر رات کے وقت اپنے گھر والوں سمیت جل گیا ، جب رسول اللہﷺ کو ان کے بارے میں بتایا گیا تو آپ نے فرمایا: یہ آگ تمہاری دشمن ہے ،پس جب تم سونے لگو تو اسے بجھا دیا کرو۔ (متفق علیہ)
توثیق الحدیث کے لیے حدیث نمبر (۱۶۱)ملاحظہ فرمائیں۔ 
۱۶۵۴۔ حضرت جابر ؓ سے روایت ہے کہ رسول اللہﷺ نے فرمایا: برتنوں کو ڈھانپ دیا کرو، مشکیزہ کا منہ بند کرو، دروازہ بند کر دیا کرو اور چراغ بجھا دیا کرو،اس لیے کہ شیطان (بند)مشکیزے کو (بند) دروازے کو اور (ڈھکے ہوئے)برتن کو نہیں کھولتا ،اگر تم سے کسی کوئی چیز نہ ملے وہ اس کی چوڑ آئی میں ایک لکڑ ی ہی رکھ دے اور اللہ تعالیٰ کا نام لے ،اس لیے کہ ایک چوہا بھی گھرکو گھر والوں سمیت جلا دیتا ہے۔ (مسلم)
توثیق الحدیث : اخرجہ البخاری (/۸۵۱۱۔ ۸۷۔ فتح)مختصرا،و مسلم (۲۰۱۲)واللفظ لہٗ۔ 
۳۰۱۔ باب:تکلیف برتنے سے ممانعت اور یہ قول و فعل میں کسی مصلحت کے بغیر مشقت کا نام ہے 
اللہ تعالیٰ نے فرمایا: (اے پیغمبر !)آپ فرما دیں میں اس (دعوت و تبلیغ)پر تم سے کوئی اجر نہیں مانگتا اور نہ میں تکلف کرنے والوں میں سے ہوں۔ (ص:۸۶)
۱۶۵۵۔ حضرت عمرؓ بیان کرتے ہیں کہ ہمیں تکلف سے منع کیا گیا ہے۔ 	 (بخاری)
توثیق الحدیث : اخرجہ البخاری (/۲۶۴۱۳۔ ۲۶۵۔ فتح)
۱۶۵۶۔ حضرت مسروق بیان کرتے ہیں کہ ہم حضرت عبداللہ بن مسعود ؓ کے پا س گئے تو انھوں نے فرمایا: اے لوگو!جسے جس بات کا علم ہو وہ اسے بیان کرے اور جسے جس بات کا علم نہ ہو وہ وہاں کہہ دے ’’اللہ اعلم‘‘ (اللہ تعالیٰ ہی بہتر جانتا ہے)اس لیے کہ جس چیز کے بارے میں علم نہ ہوا س کے بارے ’’اللہ اعلم‘‘ کہہ دینا ہی علم ہے۔ اللہ تعالیٰ نے اپنے نبیﷺ سے فرمایا: آپ فرما دیں میں اس (دعوت و تبلیغ)پر تم سے کوئی اجر نہیں مانگتا اور نہ میں تکلف کرنے والوں میں سے ہوں۔ (بخاری)
توثیق الحدیث : اخرجہ البخاری (/۵۴۷۸۔ فتح)
۳۰۲۔ باب:میت پر بین کرنا ،رخسار پیٹنا ،گریبان چاک کرنا ،بال اکھاڑ نا ،سر کے بال منڈوانا اور ہلاکت و بربادی کی بد دعا کرنا حرام ہے 
۱۶۵۷۔ حضرت عمر بن خطاب ؓ بیان کرتے ہیں کہ نبیﷺ نے فرمایا: میت کو اس کی قبر میں اس پر بین کیے جانے کی وجہ سے عذاب دیا جاتا ہے۔ 
اور ایک اور روایت میں ہے : جب تک اس پر بین کیا جاتا ہے اسے عذاب دیا جاتا ہے۔ (متفق علیہ)
توثیق الحدیث : اخرجہ البخاری (/۱۶۱۳۔ فتح)و مسلم (۹۲۷) (۱۷)
۱۶۵۸۔ حضرت ابن مسعود ؓ بیان کرتے ہیں کہ رسول اللہﷺ نے فرمایا: وہ شخص ہم میں سے نہیں جو رخسار پیٹے، گریبان چاک کرے اور جاہلیت کے بول بولے (بین کرے)۔ 	 (متفق علیہ)
توثیق الحدیث : اخرجہ البخاری (/۱۶۳۳۔ فتح)و مسلم (۱۰۳)۔ 
۱۶۵۹۔ حضرت ابو بردہؓ بیان کرتے ہیں کہ حضرت ابو موسی ؓ بیمار ہو گئے اور ان پر غشی طاری ہو گئی ان کاسر ان کی بیوی کی گود میں تھا ،وہ بلند آواز سے رونے لگی اور حضرت ابو موسی (بے ہوشی کی وجہ سے)اسے منع نہ کر سکے جب انہیں افاقہ ہوا تو فرمایا:میں اس سے بیزار ہوں جس سے رسول اللہﷺ نے بیزاری کا اظہار فرمایا ہے ،بیشک رسول اللہ !صالقہ، حالقہ اور شاقہ عورت سے بیزار ہیں۔ (متفق علیہ)
توثیق الحدیث : اخرجہ البخاری (/۱۶۵۳۔ فتح)و مسلم (۱۰۴)
۱۶۶۰۔ حضرت مغیرہ بن شعبہ ؓ بیان کرتے ہیں کہ میں نے رسول اللہﷺ کو فرماتے ہوئے سنا : جس شخص پر بین کیا جائے اسے اس بین کیے جانے کی وجہ سے قیامت والے دن عذاب دیا جائے گا۔ 	 (متفق علیہ)
توثیق الحدیث : اخرجہ البخاری (/۱۶۰۳۔ فتح)و مسلم (۹۳۳)۔ 
۱۶۶۱۔ حضرت ام عطیہ نسیبہ ؓ (نون پر پیش اور زبر،دونوں طرح مروی ہے)بیان کرتی ہیں کہ رسول اللہﷺ نے ہم سے بیعت لیتے وقت یہ عہد لیا کہ ہم بین نہیں کریں گی۔ (متفق علیہ)
توثیق الحدیث : اخرجہ البخاری (/۱۷۶۳۔ فتح)و مسلم (۹۳۶)۔ 
۱۶۶۲۔ حضرت نعمان بن بشیر ؓ بیان کرتے ہیں کہ حضرت عبد اللہ بن رواحہ ؓ بے ہوش ہو گئے تو ان کی بہن رونے لگی اور وہ کہتی تھی :ہائے اے پہاڑ !ہائے ایسے اور ایسے !وہ ان کی خوبیاں شمار کرتی تھی۔ 
حضرت نعمان بیان کرتے ہیں کہ جب انہیں ہوش آیا تو انہوں نے فرمایا:تم نے جو بھی کہا اس کے بارے میں مجھ سے پوچھا جاتا تھا کہ کیا تم اسی طرح ہی ہو؟ (بخاری)
توثیق الحدیث : اخرجہ البخاری (/۵۱۶۷۔ فتح)۔ 
۱۶۶۳۔ حضرت ابن عمر ؓ بیان کرتے ہیں کہ حضرت سعد بن عبادہ ؓ بیمار ہوئے تو رسول اللہﷺ حضرت عبد الرحمن بن عوف، حضرت سعد بن ابی وقاص اور حضرت عبد اللہ بن مسعود ؓ کی معیت میں ان کی عیادت کے لیے تشریف لے گئے۔ جب آپ ان کے پا س گئے تو وہ غشی کی حالت میں تھے، آپ نے فرمایا: کیا یہ فوت ہو گئے ہیں ؟صحابہ نے کہا نہیں یا رسول اللہ !پس رسول اللہﷺ رو پڑے۔ جب لوگوں نے نبیﷺ کو روتے ہوئے دیکھا تو وہ بھی رونے لگے۔ پس رسول اللہﷺ نے فرمایا ’ کیا تم سنتے نہیں کہ اللہ تعالیٰ آنکھ کے اور دل کے غم کی وجہ سے عذاب نہیں دیتا بلکہ وہ تو اس کی وجہ سے عذاب دیتا ہے اور آپ نے اپنی زبان کی طرف اشارہ فرمایا ’’یا رحم فرماتا ہے۔ ‘‘ (متفق علیہ)
توثیق الحدیث کے لیے حدیث نمبر (۹۲۵)ملاحظہ فرمائیں۔ 
۱۶۶۴۔ حضرت ابو مالک اشعری ؓ بیان کرتے ہیں کہ رسول اللہﷺ نے فرمایا: بین کرنے والی اگر موت سے پہلے تو بہ نہ کرے تو اسے قیامت والے دن اس طرح کھڑا کیا جائے گا کہ اس پر تار کول کا کرتہ اور خارش کی زرہ ہو گی۔ (مسلم)
توثیق الحدیث : اخرجہ مسلم (۹۳۴)۔ 
۱۶۶۵۔ حضرت اسید بن ابو اسید تابعی بیعت کرنے والی عورتوں میں سے ایک عورت سے روایت کرتے ہیں انھوں نے بتا یا کہ بھلائی کے وہ کام جن سے متعلق رسول اللہﷺ نے ہم سے یہ عہد لیا تھا کہ ہم ان کاموں میں آپ کی نافرمانی نہ کریں (وہ یہ ہیں)ہم چہرہ نہ نوچیں، ہلاکت کی بد دعا نہ کریں، گریبان چاک نہ کریں اور ہم بال نہ بکھیریں۔ (ابو داؤد۔ سند حسن ہے)
توثیق الحدیث : حسن اخرجہ ابوداؤد (۳۱۳۱)باسناد حسن کما قال المصنف رحمہ اللہ۔ 
۱۶۶۶۔ حضرت ابو موسی ؓ سے روایت ہے کہ رسول اللہﷺ نے فرمایا: جب کوئی فوت ہو جاتا ہے اور اس پر رونے والے کھڑے ہو کر کہتے ہیں :ہائے پہاڑ !ہائے سردار !یا اس طرح کے اور الفاظ تو اس میت پر دو فرشتے مقرر کر دیے جاتے ہیں جو اسے سینے میں مکے (گھونسے)مارتے ہیں اور کہتے ہیں کیا تو ایسا ہی تھا ؟ (ترمذی۔ حدیث حسن ہے)
توثیق الحدیث : صحیح لغیرہ۔ اخرجہ الترمذی (۱۰۰۳)و ابن ماجہ (۱۵۹۴)۔ 
اس حدیث کی سند حسن ہے لیکن اسی باب میں سید نا نعمان بن بشیر ؓ کی حدیث گزر چکی ہے ،جو اس کی شاہد ہے۔ 
۱۶۶۷۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: لوگوں میں دو چیزیں ایسی ہیں جو ان کے کفر کا باعث ہیں نسب میں طعن کرنا اور میت پر نوحہ کرنا۔ (مسلم)
توثیق الحدیث کے لیے حدیث نمبر (۱۵۸۷)ملاحظہ فرمائیں۔ 
۳۰۳۔ باب: کاہنوں، نجومیوں، قیافہ شناسوں، اصحاب رمل اور کنکریوں اور جَو وغیرہ کے ذریعے سے پرندوں کو اڑا کر نیک شگونی یا بد شگونی لینے والوں کے پاس جانے کی ممانعت
۱۶۶۸۔ حضرت عائشہ ؓ بیان کرتی ہیں کہ کچھ لوگوں نے کاہنوں کے بارے میں رسول اللہﷺ سے دریافت کیا تو آپ نے فرمایا: ان کی کچھ بھی حیثیت نہیں۔ لوگوں نے عرض کیا : یا رسول اللہ ! وہ بعض اوقات ہمیں کسی چیز کے بارے میں بتاتے ہیں تو وہ صحیح نکلتی ہے ؟رسول اللہﷺ نے فرمایا: یہ حق کی بات جو صحیح نکلتی ہے وہ ہے جسے جنا چک لیتا ہے اور اسے اپنے (کاہن)دوست کے کان میں ڈال دیتا ہے پھر وہ اس ایک سچی بات کے ساتھ سو جھوٹ ملا دیتے ہیں۔ 	 (متفق علیہ)
اور بخاری کی ایک روایت میں حضرت عائشہ ؓ بیان کرتی ہیں کہ انھوں نے رسول اللہﷺ کو فرماتے ہوئے سنا : بے شک فرشتے بادلوں میں اترتے ہیں اور اس امر کے بارے میں بات کرتے ہیں جس کا فیصلہ آسمان میں کیا گیا ہوتا ہے ،پس شیطان اس بات کو چوری سے سن لیتا ہے اور اسے کاہنوں تک پہنچا دیتا ہے پھر وہ اپنی طرف سے سو جھوٹ اس کے ساتھ ملا  دتیے ہیں۔ 
توثیق الحدیث : اخرجہ البخاری (/۲۱۶۱۰۔ ۵۹۵۔ فتح)و مسلم (۲۲۲۸)۔ 
۱۶۶۹۔ حضرت صفیہ بنت ابی عبید نبیﷺ کی ازواج مطہرات ؓ میں سے کسی ایک سے روایت کرتی ہیں کہ نبی نے فرمایا:جو شخص کسی نجومی یا پیشین گو کے پاس آئے اور اس سے کسی چیز کے بارے میں پو چھے پھر اس کی تصدیق کرے تو ایسے شخص کی چالیس روز کی نماز قبول نہیں کی جائے گی۔ (مسلم)
توثیق الحدیث : اخرجہ مسلم (۲۲۳۰)۔ 
۱۶۷۰۔ حضرت قبیصہ بن مخارق ؓ بیان کرتے ہیں کہ میں نے رسول اللہﷺ کو فرماتے ہوئے سنا : عیافہ، طیرہ اور طرق سب جبت سے ہیں۔ 
 (ابو داؤد نے اسے حسن سند سے روایت کیا ہے اور فرمایا: ’’طرق‘‘ کا معنی ہے پرندے کا اڑ آنا کہ وہ اڑ کر دائیں جانب جاتا ہے یا بائیں جانب اگر تو وہ اپنی دائیں طرف اڑے تو اسے نیک شگون سمجھتے اور اگر وہ اپنی بائیں جانب اڑے تو پھر اسے بد شگون سمجھتے تھے)۔ 		 (ابو داؤد)
توثیق الحدیث : ضعیف۔ اخرجہ ابو داؤد (۳۹۰۷)و احمد (/۴۷۷۳)۔ 
اس کی سند میں حیان بن علا راوی مجہول ہے جس وجہ سے یہ روایت ضعیف ہے۔ 
۱۶۷۱۔ حضرت ابن عباس ؓ بیان کرتے ہیں کہ رسول اللہﷺ نے فرمایا :جس کسی نے علم نجوم میں سے کچھ حصہ سیکھا تو اس نے جادو کا ایک حصہ سیکھا ،وہ جس قدر علم نجوم بڑھتا گیا اسی قدر جادو میں بڑھتا گیا۔ (ابوداؤد۔ سند صحیح ہے۔ )
توثیق الحدیث : حسن۔ اخرجہ ابو داؤد (۳۹۰۵)و ابن ماجہ (۳۷۲۶)و احمد (/۲۲۷۱۔ ۳۱۱)۔ 
۱۶۷۲۔ حضرت معاویہ بن حکم ؓ بیان کرتے ہیں کہ میں نے عرض کیا :یا رسول اللہ !میرا عہد جاہلیت ابھی قریب ہی ہے اور اب اللہ تعالیٰ نے اسلام کی توفیق عطا فرما دی ہے اور ہم میں سے بعض آدمی کاہنوں کے پاس جاتے ہیں (ان کے بارے میں کیا حکم ہے)؟آپ نے فرمایا: تم ان کے پاس نہ جانا۔ میں نے عرض کیا اور ہم میں سے بعض لوگ شگون لیتے ہیں ؟ آپ نے فرمایا : یہ وہ چیز ہے جسے وہ اپنے سینوں میں پاتے ہیں لیکن یہ انہیں (کام وغیرہ کرنے سے)نہ روکے۔ میں نے عرض کیا اور ہم میں سے کچھ لوگ لکیریں کھینچتے ہیں (اور ان کے ذریعے فال۔ لیتے ہیں ؟)آپ نے فرمایا: انبیا ؑ میں سے ایک نبی لکیریں  کھینچا کرتے تھے ،پس جس کی لکیر ان کی لکیر کے موافق ہو گئی وہ درست ہے۔ 
توثیق الحدیث کے لیے حدیث نمبر (۷۰۱)ملاحظہ فرمائیں۔ 
۱۶۷۳۔ حضرت ابو مسعود بدری ؓ سے روایت ہے کہ رسول اللہﷺ نے کتے کی قیمت، زانیہ کی کمائی اور کاہن کی شیر ینی سے منع فرمایا ہے۔ (متفق علیہ)
توثیق الحدیث : اخرجہ البخاری (/۴۲۶۴۔ فتح)و مسلم (۱۵۶۷)۔ 
۳۰۴۔ باب: بد شگو نی لینے کی ممانعت
۱۶۷۴۔ حضرت انس ؓ بیان کرتے ہیں کہ رسول اللہﷺ نے فرمایا: کوئی بیماری متعدی ہے نہ بد شگونی لینے کی کوئی حیثیت ہے لیکن مجھے فال اچھی لگتی ہے۔ صحابہ نے عرض کیا : فال سے کیا مراد ہے ؟ آپ نے فرمایا: اچھی بات۔ (متفق علیہ)
توثیق الحدیث : اخرجہ البخاری (/۲۱۴۱۰۔ فتح)و مسلم (۲۲۲۴)۔ 
۱۶۷۵۔ حضرت ابن عمر ؓ بیان کرتے ہیں کہ رسول اللہﷺ نے فرمایا: کوئی بیماری متعدی ہے نہ بد شگونی لینے کی کوئی حقیقت ہے ،اگر کسی چیز میں نحوست ہوتی تو وہ گھر میں ،عورت میں اور گھوڑے میں ہوتی ہے۔ (متفق علیہ)
توثیق الحدیث : اخرجہ البخاری (/۲۱۲۱۰۔ فتح)و مسلم (۲۲۲۵)۔ 
۱۶۷۶۔ حضرت بریدہ ؓ سے روایت ہے کہ نبیﷺ بد شگونی نہیں لیا کرتے تھے۔ (ابوداؤد۔ سند حسن ہے)
توثیق الحدیث : صحیح اخرجہ ابود اود (۳۹۲۰)و احمد (/۳۴۷۵)۔ 
۱۶۷۷۔ حضرت عروہ بن عامر ؓ بیان کرتے ہیں کہ رسول اللہﷺ کے سامنے فال لینے کا  ذکر کیا گیا تو آپ نے فرمایا: ان میں سب سے اچھی چیز تو نیک فال ہے اور بد شگونی کسی مسلمان کو (کسی کام کے کرنے سے)نہ روکے ،پس جب تم میں سے کوئی ایسی چیز دیکھے جو اسے ناگوار گزرے تو اسے یہ کلمات کہنے چاہییں ’’اے اللہ ! تمام بھلائیاں صرف تو ہی لا تا ہے اور تمام تکلیفیں صرف تو ہی دور کرتا ہے ، نیز برائی سے بچنا اور نیکی کرنا محض تیری ہی توفیق سے ممکن ہے۔ (ابو داؤد۔ سند صحیح ہے)
توثیق الحدیث : ضعیف۔ اخرجہ ابوداؤد (۳۹۱۹)با سنا دضعیف۔ 
یہ حدیث ضعیف ہے ،اس لئے کہ اس کی سند میں عروہ بن عامر مختلف فیہ اور حبیب بن ابی ثابت مدلس ہے اور عن سے روایت کرتا ہے پس ضعیف حدیث قابل حجت نہیں۔ 
۳۰۵۔ باب:بستر، پتھر، کپڑے، درہمو دینار اور تکیے وغیرہ پر کسی جاندار کی تصویر بنانے کی حرمت ،اسی طرح دیوار، پردے، عمامے اور کپڑے وغیرہ پر تصویر بنانے کی حرمت اور تصویروں کو تلف کرنے کا حکم 
۱۶۷۸۔ حضرت ابن عمر ؓ سے روایت ہے کہ رسول اللہﷺ نے فرمایا: بے شک جو لوگ یہ تصویریں بناتے ہیں انہیں قیامت والے دن عذاب دیا جائے گا اور ان سے کہا جائے گا کہ جو چیزیں تم نے بنائی تھیں اب انہیں زندہ کرو۔ (متفق علیہ)
توثیق الحدیث : اخرجہ البخاری (/۳۸۲۱۰۔ ۳۸۳۔ فتح)و مسلم (۲۱۰۸)۔ 
۱۶۷۹۔ حضرت عائشہ ؓ بیان کرتی ہیں کہ رسول اللہﷺ سفر سے واپس تشریف لائے تو میں نے گھر کی ڈیوڑھی یا طاقچے پر ایک پردہ ڈالا ہوا تھا ،جس پر  تصو یریں تھیں، جب رسول اللہﷺ نے اسے دیکھا تو آپ کے چہرے کا رنگ بدل گیا اور فرمایا:اے عائشہ !قیامت والے دن اللہ تعالیٰ کے ہاں سب سے زیادہ سخت عذاب ان لوگوں کو ہو گا جو اللہ تعالیٰ کی پیدا کی ہوئی چیزوں سے مشابہ چیزیں بنانے کی کوشش کرتے ہیں۔ حضرت عائشہ ؓ بیان کر تی ہیں :ہم نے اس (پردے) کے ٹکڑے کر دیے اور اس کے ایک یادو تکیے بنا لیے۔ 	 (متفق علیہ)
توثیق الحدیث کے لئے حدیث نمبر (۶۵۰)ملاحظہ فرمائیں۔ 
۱۶۸۰۔ حضرت ابن عباس ؓ بیان کرتے ہیں کہ میں نے رسول اللہﷺ کو فرماتے ہوئے سنا :ہر مصور جہنمی ہے ،اس کی ہر تصویر کے بدلے میں جو اس نے بنائی ہو گی ،ایک شخص بنایا جائے گا جو اسے جہنم میں عذاب دے گا۔ حضرت ابن عباس ؓ نے (سائل سے)فرمایا:اگر تم نے ضروری ہی تصویر بنانی ہے تو درخت کی اور بے جان چیز کی تصور بناؤ۔ 	 (متفق علیہ)۔ 
توثیق الحدیث : اخرجہ البخاری (/۴۱۶۴۔ فتح)،و مسلم (۲۱۱۰).
۱۶۸۱۔ حضرت ابن عباس ؓ ہی بیان کرتے ہیں کہ میں نے رسول اللہﷺ کو فرماتے ہوئے سنا : جس نے دنیا میں کوئی تصویر بنا ئی تو قیامت والے دن اسے مجبور کیا جائے گا وہ اس میں روح پھونکے اور وہ روح پھونکنے کی استطاعت نہیں رکھے گا۔ 	 (متفق علیہ)۔ 
توثیق الحدیث : اخرجہ البخاری (/۳۹۳۱۰۔ فتح)و مسلم (۲۱۱۰) (۱۰۰)
۱۶۸۲۔ حضرت ابن مسعود ؓ بیان کرتے ہیں کہ میں نے رسول اللہﷺ کو فرماتے ہوئے سنا : قیامت والے دن سب سے زیادہ سخت عذاب تصویر بنانے والوں کو ہو گا۔ (متفق علیہ)
توثیق الحدیث : اخرجہ البخاری (۱۰ /۳۹۳۔ فتح)و مسلم (۲۱۰۹)۔ 
۱۶۸۳۔ حضرت ابو ہریرہ ؓ بیان کرتے ہیں کہ میں نے رسول اللہﷺ کو فرماتے ہوئے سنا :اللہ تعالیٰ فرماتا ہے۔ اس شخص سے زیادہ ظالم کون ہے جو میری تخلیق کی طرح تخلیق کرنے کی کوشش کرتا ہے !پس انہیں چاہیے کہ وہ ایک ذرہ ہی پیدا کر دیں یا ایک دانہ پیدا کر دیں یا پھر ایک جَو (کا دانہ)ہی پیدا کر دکھائیں۔ (متفق علیہ)
توثیق الحدیث : اخرجہ البخاری (/۳۸۵۱۰۔ فتح)و مسلم (۲۱۱۱)۔ 
۱۶۸۴۔ حضرت ابو طلحہؓ سے روایت ہے کہ رسول اللہﷺ نے فرمایا: فرشتے اس گھر میں داخل نہیں ہوتے جس میں کوئی کتا یا کوئی تصویر ہو۔ (متفق علیہ)
توثیق الحدیث : اخرجہ البخاری (/۳۸۰۱۰۔ فتح)و مسلم (۲۱۰۶)۔ 
۱۶۸۵۔ حضرت ابن عمر ؓ بیان کرتے ہیں کہ حضرت جبرائیل ؑ نے رسول اللہﷺ کے پاس آنے کا وعدہ کیا لیکن انھوں نے تاخیر کر دی حتیٰ کہ یہ تاخیر رسول اللہﷺ پر گراں گزری۔ پس آپ باہر تشریف لائے تو جبرائیل ؑ آپ کو ملے ،آپ نے ان سے تاخیر کی شکایت کی تو انھوں نے فرمایا:ہم اس گھر میں داخل نہیں ہوتے جس میں کوئی کتا ہو یا کوئی تصویرہو۔ (بخاری)
توثیق الحدیث : اخرجہ البخاری (/۳۹۱۱۰۔ فتح)۔ 
۱۶۸۶۔ حضرت عائشہ ؓ بیان کرتی ہیں کہ حضرت جبرائیل ؑ نے کسی گھڑ ی میں رسول اللہﷺ کے پاس آنے کا وعدہ کیا،پس وہ وقت موعود تو آ گیا لیکن حضرت جبرائیل ؑ تشریف نہ لائے۔ حضرت عائشہ ؓ بیان کرتی ہیں کہ آپ کے ہاتھ میں لاٹھی تھی،آپ نے اسے پھینک دیا اور فرمانے لگے : اللہ تعالیٰ اپنے وعدے کے خلاف کرتا ہے اور نہ اس کے رسول۔ پھر آپ نے ادھر ادھر دیکھا تو آپ کی چار پائی کے نیچے کتے کا ایک بچہ تھا،آپ نے فرمایا: یہ کتا کب آیا تھا؟پس میں نے عرض کیا : اللہ کی قسم !مجھے تو اس کے بارے میں کوئی پتا نہیں۔ پس آپ نے اس کے بارے میں حکم فرمایا تو اسے باہر نکال دیا گیا۔ تب جبرائیل ؑ آپ کے پاس آئے تو رسول اللہﷺ نے فرمایا: آپ نے مجھ سے آنے کا وعدہ کیا تھا ، میں آپ کے لیے رہا لیکن آپ میرے پاس نہیں آئے۔ جبرائیل ؑ نے عرض کیا:مجھے اس (پلّے)نے آنے سے روک دیا تھا جو آپ کے گھر میں تھا ،اس لیے کہ ہم اس گھر میں داخل نہیں ہوتے جس میں کوئی کتا یا تصویر ہو۔ (مسلم)
توثیق الحدیث : اخرجہ مسلم (۲۱۰۴)۔ 
۱۶۸۷۔ حضرت ابو ہیاج حیان بن حصین بیان کرتے ہیں کہ حضرت علی بن ابی طالب ؓ نے مجھے فرمایا:کیا میں تمہیں اس کام پر نہ بھیجوں جس پر رسول اللہﷺ نے مجھے بھیجا تھا؟وہ یہ ہے کہ تم ہر تصویر کو مٹا ڈالو اور ہر اونچی قبر کو برابر کر دو۔ 	 (مسلم)
توثیق الحدیث : اخرجہ مسلم (۹۶۹)۔ 
۳۰۶۔ باب:شکار یا مویشی یا کھیتی کی حفاظت کے علاوہ کتا رکھنے کی حرمت 
۱۶۸۸۔ حضرت ابن عمر ؓ بیان کرتے ہیں کہ میں نے رسول اللہﷺ کو فرماتے ہوئے سنا:جو شخص شکار یا مویشی کی حفاظت کے علاوہ کتا پالے تو اس کے اجر سے روزانہ دو قیراط کم ہو جاتے ہیں۔ (متفق علیہ)
ایک اور روایت میں ہے : ’’ایک قیراط کم ہو جاتا ہے۔ ‘‘ 
توثیق الحدیث : اخرجہ البخاری (/۶۰۸۹۔ فتح)و مسلم (۱۵۷۴)
۱۶۸۹۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جس شخص نے کھیتی یا مویشی کی حفاظت کے علاوہ (کسی اور مقصد کے تحت) کتا باندھا تو اس کے عمل میں سے روزانہ ایک قیراط کم ہوتا رہتا ہے۔ (متفق علیہ)
اور مسلم کی ایک روایت میں ہے :جس شخص نے شکار یا مویشی یا زمین کی حفاظت کے علاوہ کسی اور مقصد کے لیے کتا پا لا تو اس کے اجر سے روزانہ دو قیراط کم ہوتے رہتے ہے۔ 
توثیق الحدیث : اخرجہ البخاری (/۵۵۔ فتح)و مسلم (۱۵۷۵) (۵۹)۔ 
۳۰۷۔ باب:اونٹ یا دیگر جانوروں کی گردن میں گھنٹی لٹکانے اور دوران سفر کتے اور گھنٹی کو ساتھ رکھنے کی ممانعت 
۱۶۹۰۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: فرشتے اس قافلے کے ساتھ نہیں ہوتے جس میں کتا یا گھنٹی ہو۔ (مسلم)
توثیق الحدیث : اخرجہ مسلم (۲۱۱۳)۔ 
۱۶۹۱۔ حضرت ابو ہریرہ ؓ ہی سے روایت ہے کہ نبی ؐ نے فرمایا : گھنٹی شیطان کا الہ موسیقی ہے۔ (ابو داؤد۔ صحیح مسلم کی شرط پر صحیح ہے)
توثیق الحدیث : اخرجہ ابو داؤد
 (۲۵۵۶)۔ ایک نسخہ میں یہ حدیث صحیح مسلم (۲۱۱۴)کی طرف منسوب ہے۔ 
۳۰۸۔ باب:جلالہ پر سوار ہونا منع ہے ، جلالہ سے مراد گندگی کھانے والا اونٹ یا اونٹنی ہے ، اگر وہ پاک چارہ کھائے اور اس کا گوشت پاک ہو جائے تو پھر ممانعت کا حکم باقی نہیں رہے گا۔ 
۱۶۹۲۔ حضرت ابن عمر ؓ بیان کرتے ہیں کہ رسول اللہﷺ نے گندگی کھانے والے اونٹوں پر سوار ہونے سے منع فرمایا ہے۔ (ابو داؤد۔ سند صحیح ہے)
توثیق الحدیث :صحیح۔ اخرجہ ابو داؤد (۲۵۵۸)باسنادصحیح۔ 
۳۰۹۔ باب:مسجد میں تھوکنا منع ہے اور اگر اس میں تھوک پڑا ہو تو اسے دور کرنے اور مسجد کو دیگر گندگیوں سے پاک رکھنے کا حکم 
۱۶۹۳۔ حضرت انس ؓ سے روایت ہے کہ رسول اللہﷺ نے فرمایا:مسجد میں تھوکنا گناہ ہے اور اس کا کفارہ اسے دفن (صاف)کر دینا ہے۔ 	 (متفق علیہ)
دفن کرنے سے مراد یہ ہے کہ جب مسجد میں مٹی یار یت وغیرہ ہو یعنی وہ کچی ہو تو پھر اسے مٹی کے نیچے چھپا دے۔ یہ بات ہمارے ساتھیوں میں سے ابو المحا سن رویانی نے اپنی کتاب ’’الجزا‘‘ میں بیان کی ہے اور بعض نے کہا دفن کرنے سے مراد اسے مسجد سے باہر نکال دینا ہے لیکن جب مسجد پتھروں کی بنی ہو ئی یا چونا گچ ہو تو پھر جوتے یا جھاڑ و و غیرہ کے ذریعے اسے وہاں مل دینا جیسا کہ بہت سے جاہل لوگ کرتے ہیں ایسا کرنا تھوک کو دفن کرنا نہیں بلکہ گناہ میں زیادتی اور مسجد میں گندگی کو بڑھانا ہے اور اگر کوئی شخص ایسا کرے۔ تو پھر اسے اس کے بعد اپنے کپڑے یا اپنے ہاتھ وغیرہ سے اسے صاف کرے یا پھرا سے دھو دے۔ 
توثیق الحدیث : اخرجہ البخاری (/۵۱۱۱۔ فتح)و مسلم (۵۵۲)۔ 
۱۶۹۴۔ حضرت عائشہ ؓ سے روایت ہے کہ رسول اللہﷺ نے مسجد میں قبلے والی دیوار پر رینٹ، تھوک یا بلغم دیکھا تو اسے کھرچ کر صاف کر دیا۔ 	 (متفق علیہ)
توثیق الحدیث : اخرجہ البخاری (/۵۰۹۱۔ فتح)و مسلم (۵۴۹)۔ 
۱۶۹۵۔ حضرت انس ؓ سے روایت ہے کہ رسول اللہﷺ نے فرمایا: بے شک یہ مساجد پیشاب کرنے اور گندگی وغیرہ پھیلانے کیلئے نہیں ہیں بلکہ یہ تو اللہ تعالیٰ کا ذکر اور قرآن مجید کی تلاوت کرنے کے لیے ہیں یا جیسے رسول اللہﷺ نے فرمایا۔ (مسلم)
توثیق الحدیث : اخرجہ مسلم (۲۸۵)۔ 
۳۱۰۔ باب: مسجد میں جھگڑا کرنے، آواز بلند کرنے، گمشدہ چیز یا جانور کا اعلان کرنے، خریدو فروخت کرنے اور مزدوری وغیرہ کے معاملات کرنے کی ممانعت 
۱۶۹۶۔ حضرت ابو ہریرہ ؓ سے روایت ہے کہ انھوں نے رسول اللہﷺ کو فرماتے ہوئے سنا:جو شخص کسی آدمی کومسجد میں گمشدہ چیز یا جانور کا اعلان کرتے ہوئے سنے تو اسے چاہیے کہ یہ کہے :اللہ تعالیٰ!تجھ پر یہ (چیز، حیوان وغیرہ)نہ لوٹآئے اس لیے کہ مساجد اس مقصد کے لیے نہیں بنائی جاتیں۔ (مسلم)
توثیق الحدیث : اخرجہ مسلم (۵۶۸)۔ 
۱۶۹۷۔ حضرت ابو ہریرہ ؓ ہی سے روایت ہے کہ رسول اللہﷺ نے فرمایا:جب تم کسی شخص کومسجد میں خریدوفروخت کرتے ہوئے دیکھو تو:کہو اللہ تعالیٰ تمہاری تجارت کو نفع مند نہ بنائے۔ اور جب تم کسی شخص کو (مسجد میں)کسی گمشدہ جانور یا چیز کا اعلان کرتے ہوئے سنو تو کہو ’’اللہ تعالیٰ اسے تم پر نہ لوٹآئے۔ 	 (ترمذی۔ حدیث حسن ہے)
توثیق الحدیث : صحیح۔ اخرجہ الترمذی (۱۳۲۱)والدارمی (/۳۲۶۱)والحاکم (/۵۶۲)وغیرھم 
۱۶۹۸۔ حضرت بریدہؓ سے روایت ہے کہ ایک آدمی نے مسجد میں اعلان کرتے ہوئے کہا کون ہے جو مجھے سرخ اونٹ کے بارے میں بتائے ؟رسول اللہ ؐ نے فرمایا: ’’تو نہ پائے‘‘ مسجدیں تو صرف اسی لیے بنائی گئی جس کے لیے بنائی گئی ہیں۔ (مسلم)
توثیق الحدیث : اخرجہ مسلم (۵۶۹)۔ 
۱۶۹۹۔ حضرت عمرو بن شعیب اپنے والد سے اور وہ اپنے دادا۔  ؓ سے روایت کرتے ہیں کہ رسول اللہﷺ نے مسجد میں خریدو فروخت کرنے، گمشدہ چیز یا جانور کا اعلان کرنے اور شعر پڑھنے سے منع فرمایا ہے۔ 	 (ابو داؤد، ترمذی۔ حدیث حسن ہے)
توثیق الحدیث : حسن۔ اخرجہ ابو داؤد (۱۰۷۹)و الترمذی (۳۲۲)والنسائی (/۴۷۲۔ ۴۸)و ابن ماجہ (۷۴۹)۔ 
۱۷۰۰۔ حضرت سائب بن یزید صحابی ؓ بیان کرتے ہیں کہ میں مسجد میں تھا کہ ایک آدمی نے مجھے کنکری ماری، میں نے دیکھا تو وہ حضرت عمر بن خطاب ؓ تھے انھوں نے مجھے فرمایا:جاؤا ور ان آدمیوں کو میرے پاس لاؤ۔ پس میں ان دونوں کو آپ کے پاس لے آیا تو حضرت عمرؓ نے پوچھا :تم دونوں کہاں سے آئے ہو؟انھوں نے کہا ہم طائف سے آئے ہیں۔ آپ نے فرمایا: اگر تم مدینہ شہر کے رہنے والے ہوتے تو تمہیں ضرور سز ادیتا، تم رسول اللہﷺ کی مسجد میں اپنی آوازیں بلند کر رہے ہو۔ (بخاری)
توثیق الحدیث : اخرجہ البخاری (/۵۶۰۱۔ فتح)
۳۱۱۔ باب:لہسن ،پیاز یا گندنا یا کوئی اور بد بو دار چیزکھا کر اس کی بدبو زائل کیے بغیرمسجد میں داخل ہونا منع ہے ،مگر بوقت ضرورت جائز ہے 
۱۷۰۱۔ حضرت ابن عمر ؓ سے روایت ہے کہ نبیﷺ نے فرمایا: جو شخص اس درخت سے کھائے یعنی لہسن کھائے تو وہ ہماری مسجد کے قریب بھی نہ آئے۔ 	 (متفق علیہ)
اور مسلم کی ایک روایت میں ہے ہماری مساجد کے قریب نہ آئے۔ 
توثیق الحدیث : اخرجہ البخاری (/۳۳۹۲۔ فتح)و مسلم (۵۶۱)۔ 
۱۷۰۲۔ حضرت انس ؓ بیان کرتے ہیں کہ نبیﷺ نے فرمایا: جو شخص اس درخت سے کھائے تو وہ ہمارے قریب آئے نہ ہمارے ساتھ نماز پڑھے۔ 	 (متفق علیہ)
توثیق الحدیث : اخرجہ البخاری (/۳۳۹۲۔ فتح)و مسلم (۵۶۲)۔ 
۱۷۰۳۔ حضرت جابر ؓ بیان کرتے ہیں کہ نبیﷺ نے فرمایا: جو شخص لہسن کھائے یا پیاز کھائے تو وہ ہم سے دور رہے یا فرمایا ہماری مسجد سے دور رہے۔ 	 (متفق علیہ)
اور مسلم کی ایک روایت میں ہے : جو شخص پیاز لہسن اور گندنا کھائے تو وہ ہماری مسجد کے قریب نہ آئے ،اس لیے کہ فرشتے بھی اس چیز سے تکلیف محسوس کرتے ہیں جس سے انسان تکلیف محسوس کرتے ہیں۔ 
توثیق الحدیث : اخرجہ البخاری (/۳۳۹۲۔ فتح)و مسلم (۵۶۴)۔ 
۱۷۰۴۔ حضرت عمر بن خطاب ؓ سے روایت ہے کہ انھوں نے جمعہ کے دن خطبہ ارشاد فرمایا تو اپنے خطبے میں فرمایا :لوگو!تم دو ایسے درخت (سبزیاں)کھاتے ہو جنہیں میں اچھا نہیں سمجھتا ،وہ پیاز اور لہسن ہیں میں نے رسول اللہﷺ کو دیکھا ہے کہ جب آپ مسجد میں کسی آدمی سے ان دو چیزوں کی بد بو محسوس کرتے تو آپ اس کے بارے میں حکم  فرماتے تو اسے بقیع کی طرف نکال دیا جاتا۔ پس جو شخص انہیں کھائے تو وہ پکا کر ان کی بدبو زائل کر لے۔ 	 (مسلم)
۳۱۲۔ باب:جمعہ کے دن دوران خطبہ گھٹنوں کو پیٹ کے ساتھ ملا کر بیٹھنا مکروہ ہے اس لئے کہ اس سے نیند اتی ہے جس وجہ سے خطبہ نہیں سنا جاتا اور وضو کے ٹوٹنے کا بھی اندیشہ ہے 
۱۷۰۵۔ حضرت معاذ بن انس جہنیؓ سے روایت ہے کہ نبی۔ ؐ نے جمعہ کے دن دوران خطبہ گھٹنوں کو پیٹ کے ساتھ ملا کر بیٹھنے سے منع فرمایا ہے۔ 	 (ابو داؤد، ترمذی۔ حدیث حسن ہے)
توثیق الحدیث : حسن۔ اخرجہ ابوداؤد (۱۱۱۰)و الترمذی (۵۱۴)وغیرھما واسنادہ حسن۔ 
۳۱۳۔ باب:قربانی کا ارادہ رکھنے والے کو ذوالحجہ کا چاند دیکھنے سے قربانی کرنے تک اپنے بال یا ناخن نہیں کاٹنے چاہییں 
۱۷۰۶۔ حضرت ام سلمہ ؓ بیان کرتی ہیں کہ رسول اللہﷺ نے فرمایا: جس شخص کے پا س قربانی کا جانور ہو،جسے وہ ذبح کرنے کا ارادہ رکھتا ہو تو اسے چاہیے کہ جب ذوالحجہ کا چاند نظر آئے تو وہ قربانی کرنے تک اپنے بالوں اور ناخنوں سے کچھ نہ کاٹے۔ 	 (مسلم)
توثیق الحدیث : اخرجہ مسلم (۱۹۷۷) (۴۲)۔ 
۳۱۴۔ باب: مخلوق کی قسم کھانے کی ممانعت جیسے نبی، کعبہ ،فرشتوں، با پ دادا، زندگی، روح، سر، بادشاہ کی زندگی اور اس کے انعامات کی اور کسی کی قبر کی اور امانت کی قسم کھانا نیز امانت کی قسم کھانے کی شدید ممانعت ہے 
۱۷۰۷۔ حضرت ابن عمر ؓ سے روایت ہے کہ نبیﷺ نے فرمایا:بے شک اللہ تمہیں اس بات سے منع کرتا ہے کہ تم اپنے باپ دادا کی قسم کھاؤ ،پس جس شخص نے قسم کھانی ہو تو اسے چاہیے کہ وہ اللہ کی قسم کھائے یا پھر خاموش رہے۔ 	 (متفق علیہ)
اور صحیح بخاری کی ایک روایت میں ہے : پس جس شخص نے قسم کھانی ہو تو وہ صرف اللہ کی قسم کھائے یا پھر خاموش رہے۔ 
توثیق الحدیث : اخرجہ البخاری (/۵۳۰۱۱۔ فتح)و مسلم (۱۶۴۶) (۳)
۱۷۰۸۔ حضرت عبد الرحمن بن سمرہ ؓ بیان کرتے ہیں کہ رسول اللہﷺ نے فرمایا: تم بتوں کی قسم کھاؤ نہ باپ دادا کی۔ 	 (مسلم)
توثیق الحدیث : اخرجہ مسلم (۱۶۴۸)والریۃ الثانیہ عند النسائی (/۷۷)۔ 
۱۷۰۹۔ حضرت بریدہ ؓ سے روایت ہے کہ رسول اللہﷺ نے فر مایا: جس شخص نے امانت کی قسم کھائی وہ ہم میں سے نہیں۔ 	 (حدیث صحیح ہے۔ ابوداؤد نے اسے صحیح سند سے روایت کیا ہے)
توثیق الحدیث : صحیح۔ اخرجہ ابوداؤد (۳۲۵۳)و احمد (/۳۵۲۵)والحاکم (/۲۹۸۴)۔ 
۱۷۱۰۔ حضرت بریدہ ؓ ہی بیان کرتے ہیں کہ رسول اللہﷺ نے فرمایا: جو شخص قسم کھائے اور یہ کہے میں اسلام سے بیزار ہوں ، اگر وہ جھوٹا ہے تو پھر وہ ویسے ہی ہے جیسے اس نے کہا اور اگر وہ سچا ہے تو پھر بھی وہ اسلام کی طرف سلامتی کے ساتھ ہرگز نہیں لوٹے گا۔ (ابوداؤد)
توثیق الحدیث : صحیح اخرجہ ابوداؤد (۳۲۵۸)والنسائی /۶۷)و ابن ماجہ (۲۱۰۰)۔ 
۱۷۱۱۔ حضرت ابن عمر ؓ سے روایت ہے کہ انھوں نے ایک آدمی کو کعبے کی قسم کھاتے ہوئے سنا تو انھوں نے فرمایا: تم اللہ کے علاوہ کسی اور کی قسم نہ کھاؤ، اس لیے کہ میں نے رسول اللہﷺ کو فرماتے ہوئے سنا: جس نے اللہ کے علاوہ کسی اور کی قسم کھائی تو اس نے کفر کیا یا شرک کیا۔ 	 (ترمذی۔ حدیث حسن ہے)
بعض علما نے ’’اس نے کفر کیا یا شرک کیا‘‘ ۔ کی تفسیر اور وضاحت کی ہے کہ آپ نے یہ الفاظ سخت تنبیہ کے طور پر فرمائے اور یہ ایسے ہی ہے جیسے کہ مروی ہے کہ نبیﷺ نے فرمایا: ریاکاری شرک ہے۔ 
توثیق الحدیث : صحیح۔ اخرجہ الترمذی (۱۵۳۵)و احمد (/۳۴۲، ۶۹، ۸۶، ۸۷)با سناد صحیح۔ 
۳۱۵۔ باب:عمداً جھوٹی قسم کھانے کی شدید ممانعت
۱۷۱۲۔ حضرت ابن مسعود ؓ سے روایت ہے کہ نبیﷺ نے فرمایا: جس شخص نے کسی مسلمان آدمی کا مال ہتھیانے کے لیے ناحق قسم اٹھائی تو وہ اللہ سے اس حال میں ملاقات کرے گا کہ وہ اس پر ناراض ہو گا، حضرت ابن مسعود ؓ بیان کرتے ہیں کہ پھر رسول اللہﷺ نے اس بات کی تصدیق کے لیے قرآن مجید کی یہ آیات پڑھ کر ہمیں سنائی : ’’جو لوگ اللہ کے عہد اور اپنی قسموں کے عوض تھوڑ ی سی قیمت لے لیتے ہیں‘‘ ۔ ایت کے آخر۔ تک۔ 	 (متفق علیہ)
توثیق الحدیث : اخرجہ البخاری (/۳۳۵۔ فتح)و مسلم (۱۳۸)۔ 
۱۷۱۳۔ حضرت ابوا مامہ آیاس بن ثعلبہ حارثیؓ سے روایت ہے کہ رسول اللہﷺ نے فرمایا: جو شخص اپنی جھوٹی قسم کے ذریعے کسی مسلمان آدمی کا حق لے لے ،تو اللہ ایسے شخص کے لیے جہنم کو واجب اور جنت کو اس پر حرام کر دیتا ہے۔ ایک آدمی نے آپ سے عرض کیا: یا رسول اللہ ! اگرچہ وہ چیز معمولی اور تھوڑ ی سی ہو؟آپ نے فرمایا: اگرچہ وہ پیلو کے درخت کی ایک شاخ ہو۔ (مسلم)
توثیق الحدیث کے لیے حدیث نمبر (۲۱۴)ملاحظہ فرمائیں۔ 
۱۷۱۴۔ حضرت عبد اللہ بن عمرو بن عاص ؓ سے روایت ہے کہ نبیﷺ نے فرمایا: بڑے بڑے گناہ یہ ہیں اللہ کے ساتھ شریک ٹھہرانا ،والدین کی نافرمانی کرنا، کسی جان کو ناحق قتل کرنا، اور جھوٹی قسم اٹھانا۔ 	 (بخاری)
اور ایک اور روایت میں ہے : ’’ایک دیہاتی نبیﷺ کی خدمت میں حاضر ہوا تو اس نے عرض کیا : یا رسول اللہ! بڑے بڑے گناہ کون سے ہیں ؟ آپ نے فرمایا: اللہ کے ساتھ شریک ٹھہرانا، اس نے عرض کیا :پھر کون سا؟آپ نے فرمایا: ’’جھوٹی قسم۔ راوی کہتے ہیں : میں نے عرض کیا :جھوٹی قسم کیا ہے ؟ آپ نے فرمایا: ’’جو کسی مسلمان آدمی کا مال لے لے‘‘ یعنی ایسی قسم کے ساتھ مال لے لے جس میں وہ جھوٹا ہو۔ 
توثیق الحدیث کے لیے حدیث نمبر (۳۳۷)ملاحظہ فرمائیں 
۳۱۶۔ باب:جو شخص کسی کام پر حلف اٹھا لے پھر وہ اس کے علاوہ دوسرے کام کو بہتر سمجھے تو اس کے لیے یہ مستحب ہے کہ وہ اسے اختیار کر لے اور قسم کا کفارہ ادا کر دے 
۱۷۱۵۔ حضرت عبد الرحمن بن سمرہ ؓ بیان کرتے ہیں کہ رسول اللہﷺ نے مجھے فرمایا: جب تم کسی کام پر حلف اٹھا لو ،پھر تم اس کے علاوہ دوسرے کام کو بہتر سمجھو تو اس سے بہتر کام کو اختیار کر لو اور اپنی قسم کا کفارہ ادا کر دو۔ (متفق علیہ)
توثیق الحدیث کے لیے حدیث نمبر (۶۷۴)ملاحظہ فرمائیں۔ 
۱۷۱۶۔ حضرت ابوہریرہ ؓ سے روایت ہے کہ رسول اللہﷺ نے فرمایا: جو شخص کسی کام پر حلف اٹھائے پھر وہ اس کے علاوہ دوسرے کام کو بہتر سمجھے تو وہ اپنی قسم کا کفارہ ادا کرے اور جو بہتر کام ہے وہ کر لے۔ (مسلم)
توثیق الحدیث : اخرجہ مسلم (۱۶۵۰)۔ 
۱۷۱۷۔ حضرت ابو موسی ؓ سے روایت ہے کہ رسول اللہﷺ نے فرمایا:بے شک اللہ کی قسم !اللہ نے چاہا تو میں جب کسی کام پر حلف اٹھاؤں گا پھر میں اس سے بہتر کام دیکھوں گا تو میں اپنی قسم کا کفارہ ادا کروں گا اور وہ کام اختیار کر لوں گا جو بہتر ہے۔ 	 (متفق علیہ)
توثیق الحدیث : اخرجہ البخاری (/۵۱۷۱۱۔ فتح)و مسلم (۱۶۴۹)۔ 
۱۷۱۸۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: تم میں سے کسی شخص کا اپنے گھر والوں کے بارے میں قسم پر اڑے رہنا اور اس کا کفارہ ادا نہ کرنا اس کے لیے اللہ کے ہاں اس بات سے زیادہ گناہ کا باعث ہے کہ وہ اس قسم کا کفارہ ادا کر دے جو اللہ نے اس پر فرض کیا۔ (متفق علیہ)
توثیق الحدیث : اخرجہ البخاری (/۵۱۷۱۱۔ فتح)و مسلم (۱۶۵۵)۔ 
۳۱۷۔ باب: لغو قسم کے معاف ہونے کا بیان اور یہ کہ اس میں کفارہ نہیں اور لغو قسم وہ ہے جو ارادۂ قسم کے بغیر عادت کے طور پر زبان پر۔ آ جائے ،جیسے لا واللہ، وبلی واللہ اور اس طرح کے دیگر الفاظ 

اللہ تعالیٰ نے فرمایا: اللہ تعالیٰ لغو (لا یعنی ،بے فائدہ)قسم پر تمہارا مؤاخذہ نہیں فرماتا بلکہ وہ ان قسموں پر مؤاخذہ کرتا ہے جن کو تم نے مضبوطی سے باندھا۔ پس اس کا کفارہ دس مسکینوں کو اوسط درجے کا کھانا کھلانا ہے جو تم اپنے گھر کو والوں کو کھلاتے ہو یا ان کو کپڑے پہنانا ہے یا ایک گردن آزاد کرنا ہے۔ پس جو اس کی طاقت نہ رکھے تو وہ تین دن کے روزے رکھے۔ یہ تمہاری قسموں کا کفارہ ہے جب تم قسم کھاؤ اور اپنی قسموں کی حفاظت کرو۔ (المائدۃ :۸۹)
۱۷۱۹۔ حضرت عائشہ ؓ بیان کرتی ہیں کہ قرآن مجید کی یہ آیت ﴿لَا یُؤَاخِذُکُمُ اﷲُ بِاللَّغْوِفِیْ أَیْمَانِکُمْ﴾ ایسے آدمی کے بارے میں نازل ہوئی جو ویسے ہی کہتا رہتا ہے اللہ کی قسم!کیوں نہیں اللہ کی قسم ! (وغیرہ)۔ 	 (بخاری)
توثیق الحدیث : اخرجہ البخاری (/۲۷۵۸۔ فتح)۔ 
۳۱۸۔ باب:بیع کرتے وقت قسم اٹھانے کی کراہت اگرچہ وہ سچا ہی ہو 
۱۷۲۰۔ حضرت ابو ہریرہ ؓ بیان کرتے ہیں کہ میں نے رسول اللہﷺ کو فرماتے سنا:قسم سودے کے بکنے کا ذریعہ ہے لیکن کمائی (برکت)مٹانے کا بھی ذریعہ ہے۔ (متفق علیہ)
توثیق الحدیث : اخرجہ البخاری (/۲۷۵۸۔ فتح)و مسلم (۱۶۰۶)۔ 
۱۷۲۱۔ حضرت ابو قتادہ ؓ سے روایت ہے کہ انھوں نے رسول اللہﷺ کو فرماتے ہوئے سنا : بیع کرتے وقت زیادہ قسمیں اٹھا نے سے بچو، اس لیے کہ اس سے سودا تو زیادہ اور جلد بک جاتا ہے لیکن یہ طریقہ برکت کو ختم کر دیتا ہے۔ (مسلم)
توثیق الحدیث : اخرجہ مسلم (۱۶۰۷)۔ 
۳۱۹۔ باب : اللہ تعالیٰ کے واسطے سے جنت کے علاوہ کسی اور چیز کا سوال کرنا نامناسب ہے اور اللہ تعالیٰ کے نام پر مانگنے والے اور اس کے ذریعے سفارش کرنے والے کو انکار کرنا ناپسندیدہ ہے 
۱۷۲۲۔ حضرت جابر ؓ بیان کرتے ہیں کہ رسول اللہﷺ نے فرمایا: اللہ تعالیٰ کی ذات کا واسطہ دے کر صرف جنت کا سوال  کیا جائے۔ (ابو داؤد)
توثیق الحدیث : ضعیف۔ اخرجہ ابو داؤد (۱۶۷۱)۔ 
یہ حدیث ضعیف ہے ، اس لیے اس کی سند میں سلیمان بن معاذ راوی ضعیف ہے ، بہت سے ائمہ جرح و تعدیل نے اس پر کلام کیا ہے۔ 
۱۷۲۳۔ حضرت ابن عمر ؓ بیان کرتے ہیں کہ رسول اللہﷺ نے فرمایا: جو شخص اللہ کے واسطے سے پناہ طلب کرے تو اسے پناہ دے دو،جو شخص اللہ کے واسطے مانگے تو اسے عطا کر دو اور جو شخص تمہیں دعوت دے تو اسے قبول کرو اور جو شخص تمہارے ساتھ نیکی اور احسان کرے تو تم اسے بدلہ اور اگر تم اسے بدلہ دینے کے لیے کوئی چیز نہ پاؤ تو اس کے لیے اتنی دعا کرو حتیٰ کہ تمہیں یقین۔ آ جائے کہ تم نے اسے بدلہ دے دیا ہے۔ (ابوداؤد اور نسائی نے اسے صحیحین کی سندوں سے روایت کیا ہے اور یہ حدیث صحیح ہے)
توثیق الحدیث : صحیح۔ اخرجہ ابوداؤد (۱۶۷۲)والنسائی (/۸۲۵)وغیرھم با سناد صحیح۔ 
۳۲۰۔ باب:بادشاہ وغیرہ کو شہنشاہ کہنا حرام ہے ،اس لیے کہ اس کے معنی ہیں بادشا ہوں کا بادشاہ اور یہ وصف صرف اور صرف اللہ سبحانہ و تعالیٰ ہی کے شایان شان ہے 
۱۷۲۴۔ حضرت ابو ہریرہ ؓ سے روایت ہے کہ نبیﷺ نے فرمایا:اللہ عزوجل کے نزدیک سب سے ذلیل ترین۔ نام یہ ہے کہ کوئی آدمی اپنا نام شہنشاہ (بادشاہوں کا بادشاہ)رکھے۔ (متفق علیہ)
سفیان بن عینیہ بیان کرتے ہیں کہ ملک الاملاک اور شہنشاہ دونوں ہم معنی ہیں۔ 
توثیق الحدیث : اخرجہ البخاری (/۵۸۸۱۰۔ فتح)و مسلم (۲۱۴۳)۔ 
۳۲۱۔ باب :فاسق اور بدعتی کو سید (سردار، آقا)وغیرہ کہنے کی ممانعت 
۱۷۲۵۔ حضرت بریدہ ؓ بیان کرتے ہیں رسول اللہﷺ نے فرمایا:تم منافق کو سید (سردار، آقا)نہ کہو ، اس لیے کہ اگر وہ سردار بھی ہوا تو تم نے (اسے سردار کہہ کر)اپنے رب عزوجل کو ناراض کر لیا۔ (ابوداؤد۔ سند صحیح ہے)
توثیق الحدیث : صحیح۔ البخاری فی ( (الأدب المفرد)) (۷۶۰)وابو داؤد (۴۹۷۷)و احمد (/۳۴۶۵۔ ۳۴۷)۔ 
اس کی سند کی شر ط پر صحیح ہے۔ 
۳۲۲۔ باب:بخار کو برا بھلا کہنا نا پسندیدہ ہے 
۱۷۲۶۔ حضرت جابر ؓ سے روایت ہے کہ رسول اللہﷺ حضرت ام سائب یا امسیب ؓ کے پاس تشریف لے گئے تو فرمایا: اے ام سائب!یا اسے ام مسیب ! کیا وجہ ہے کہ تم کانپ رہی ہو؟انھوں نے عرض کیا : بخار ہے ،اللہ تعالیٰ اس میں برکت نہ دے۔ آپ نے فرمایا:تم بخارا کوبرا بھلا نہ کہو، اس لیے کہ یہ انسان کے گناہ اس طرح دور کر دیتا ہے جس طرح بھٹی لوہے کی میل کچیل اور زنگ وغیرہ دور کر دیتی ہے۔ (مسلم)
توثیق الحدیث : اخرجہ مسلم (۲۵۷۵)۔ 
۳۲۳۔ باب:ہوا کو بر ابھلا کہنے کی ممانعت اور ہوا کے چلتے وقت کی دعا
۱۷۲۷۔ حضرت ابو منذرابی بن کعب ؓ بیان کرتے ہیں کہ رسول اللہﷺ نے فرمایا: ہوا کو برا بھلا نہ کہو ، جب تم اس میں کوئی نا پسندیدہ چیز دیکھو تو یہ دعا پڑھو ’’اے اللہ !ہم تجھ سے اس ہوا کی بھلائی کا اور اس بھلائی کا جواس میں ہے اور اس بھلائی کا جس کا اسے حکم دیا گیا ہے ، سوال کرتے ہیں اور تجھ سے اس ہوا کے شر سے اور اس شر سے جو اس میں ہے اس شر سے جس کا اسے حکم دیا گیا ہے پناہ طلب کرتے ہیں‘‘ ۔ 	 (ترمذی۔ حدیث حسن صحیح ہے)
توثیق الحدیث : صحیح۔ اخرجہ البخاری فی ( (الأدب المفرد)) (۷۱۹)و الترمذی (۲۲۵۲)والنسائی فی ( (عمل الیوم واللیۃ) (۹۳۳)و احمد (/۱۲۳۵)وغیرہ ھم 
۱۷۲۸۔ حضرت ابوہریرہ ؓ بیان کرتے ہیں کہ میں نے رسول اللہﷺ کو فرماتے ہوئے سنا : ہوا بھی بندوں کے لیے اللہ کی رحمت ہے ،یہ رحمت لے کر اتی ہے اور کبھی عذاب لاتی ہے ، جب تم اسے دیکھو تو اسے بر ابھلا نہ کہو ،اللہ تعالیٰ سے اس کی خیرو بھلائی کا سوال کرو اور اس کی برائی سے اللہ تعالیٰ کی پناہ طلب کرو۔ (ابوداؤد۔ سند حسن ہے)
توثیق الحدیث : صحیح۔ اخرجہ البخاری فی ( (الأدب المفرد)) (۷۲۰)وابو داؤد (۵۰۹۷)،ابن ماجہ (۳۷۲۷)۔ 
۱۷۲۹۔ حضرت عائشہ ؓ بیان کرتی ہیں کہ جب تیز ہوا چلتی تو نبیﷺ فرمایا کرتے تھے :اے اللہ !میں تجھ سے اس کی بھلائی کا اور اس بھلائی کا جو اس میں ہے اور اس بھلائی کا جس کے ساتھ اسے بھیجا گیا ہے ، اور میں اس کے شر سے اور اس شر سے جو اس میں ہے اور اس شر سے جس کے ساتھ اسے بھیجا گیا ہے ، تیری پناہ طلب کرتا ہوں۔ 	 (مسلم)
توثیق الحدیث : اخرجہ مسلم (۸۹۹) (۱۵)۔ 
۳۲۴۔ باب:مرغ کو برا بھلا کہنا نا پسندیدہ ہے 
۱۷۳۰۔ حضرت زید بن خالد جہنیؓ بیان کرتے ہیں کہ رسول اللہﷺ نے فرمایا: مرغ کو برا بھلا نہ کہو، اس لیے کہ وہ نماز کے لیے بید ار کرتا ہے۔ 	 (ابو داؤد۔ سند صحیح ہے)
توثیق الحدیث : صحیح۔ اخرجہ ابو داؤد (۵۱۰۱)۔ 
۳۲۵۔ باب:یہ کہنا منع ہے کہ ہمیں فلاں ستارے کی وجہ سے بارش نصیب ہوئی
۱۷۳۱۔ حضرت زید بن خالد ؓ بیان کرتے ہیں کہ رسول اللہﷺ نے حدیبیہ کے مقام پر رات کی بارش کے بعد ہمیں صبح کی نماز پڑھائی، جب آپ نماز سے فارغ ہوئے تو لوگوں کی طرف متوجہ ہو کر فرمایا:کیا تم جانتے ہو کہ تمہارے رب نے کیا کہا ہے ؟صحابہ کرام نے عرض کیا: اللہ اور اس کے رسول بہتر جانتے ہیں۔ آپ نے فرمایا:اللہ تعالیٰ نے فرمایا:میرے بندوں میں سے کچھ نے یہ صبح مجھ پر ایمان کے ساتھ کی ہے اور کچھ نے میرے ساتھ کفر کر کے کی ہے۔ پس جس نے تو یوں کہا کہ ہمیں اللہ کے فضل و کرم اور اس کی رحمت سے بارش نصیب ہوئی ہے تو یہ مجھ پر ایمان لانے والا ہے اور ستاروں کا منکر ہے اور جس نے یوں کہا کہ ہمیں فلاں فلاں ستارے کی وجہ سے بارش نصیب ہوئی ہے تو یہ میرے ساتھ کفر کرنے والا ہے اور ستاروں پر ایمان لانے والا ہے۔ 	 (متفق علیہ)
توثیق الحدیث : اخرجہ البخاری (/۳۳۳۲۔ فتح)و مسلم (۷۱)۔ 
۳۲۶۔ باب: کسی مسلمان کو کافر کہنا حرام ہے 
۱۷۳۲۔ حضرت ابن عمر ؓ بیان کرتے ہیں کہ رسول اللہﷺ نے فرمایا:جب آدمی اپنے (مسلمان)
بھائی کو اے کافر!کہتا ہے تو یہ کلمہ ان دونوں میں سے کسی ایک کی طرف لوٹ آتا ہے ،اگر تو وہ ایسا ہی ہے جیسا کہ کہا گیا ہے تو ٹھیک ورنہ پھر یہ کلمہ کفر اس کہنے والے کی طرف لوٹ آتا ہے۔ (متفق علیہ)
توثیق الحدیث : اخرجہ البخاری (/۵۱۴۱۰۔ فتح)و مسلم (۶۰)۔ 
۱۷۳۳۔ حضرت ابو ذر ؓ سے روایت ہے کہ انھوں نے رسول اللہﷺ کو فرماتے ہوئے سنا : جس نے کسی آدمی کو کافر کہہ کر پکارا یا اسے اللہ تعالیٰ کا دشمن قرار دیا ،جب کہ ایسا نہ ہو ،تو یہ کفر اسی کی طرف لوٹ آتا ہے۔ (متفق علیہ)
توثیق الحدیث : اخرجہ البخاری (/۴۶۴۱۰۔ فتح)و مسلم (۶۱)۔ 
۳۲۷۔ باب: فحش گوئی اور بد زبانی کی ممانعت 
۱۷۳۴۔ حضرت ابن مسعود ؓ بیان کرتے ہیں کہ رسول اللہﷺ نے فرمایا: مومن طعنہ زنی کرنے والا ہوتا ہے نہ لعنت کرنے والا اور وہ فحش گو تا ہے نہ بد زبان۔ (ترمذی۔ حدیث حسن ہے)
توثیق الحدیث کے لیے حدیث نمبر (۱۵۵۵) ملاحظہ فرمائیں۔ 
۱۷۳۵۔ حضرت انس ؓ بیان کرتے ہیں کہ رسول اللہﷺ نے فرمایا: بے ہودگی جس چیز میں بھی ہو گی اسے عیب دار اور ناقص بنا دے گی اور حیا جس چیز میں بھی ہو گی اسے خوبصورت اور کامل بنا دے گی۔ 	 (ترمذی۔ حدیث حسن ہے)
توثیق الحدیث : صحیح۔ اخرجہ البخاری فی ( (الأدب المفرد)) (۶۰۱)و الترمذی (۱۹۷۴)و ابن ماجہ (۴۱۸۵)۔ 
۳۲۸۔ باب: گفتگو میں تصنع کرنا ،با چھیں کھولنا، تکلف سے فصاحت کا اظہار کرنا اور عوام وغیرہ سے مخاطب ہوتے وقت غیر معروف الفاظ اور دقیق معافی بیان کرنا نا پسندیدہ ہے 
۱۷۳۶۔ حضرت ابن مسعود ؓ سے روایت ہے کہ نبیﷺ نے فرمایا:مبالغہ آرائی کرنے والے اور تکلف سے کام کرنے لینے والے ہلاک ہو گئے۔ آپ نے تین مرتبہ یہ بات ارشاد فرمائی۔ (مسلم)
توثیق الحدیث کے لیے حدیث نمبر (۱۴۴)ملاحظہ فرمائیں۔ 
۱۷۳۷۔ حضرت عبداللہ بن عمرو بن عاص ؓ سے روایت ہے کہ رسول اللہﷺ نے فرمایا: بے شک اللہ آدمیوں میں سے بلاغت کا اظہار کرنے والے اس شخص کو برا جانتا ہے جو بات کرتے وقت اپنی زبان کو اس طرح پھیر تا ہے جس طرح گائے جگالی کرتے وقت اپنی زبان کو پھیر تی ہے۔ (ابو داؤد، ترمذی۔ حدیث حسن ہے)
توثیق الحدیث : صحیح بشواھد ہ۔ اخرجہ ابوداؤد (۵۰۰۵)و الترمذی (۲۸۵۳)و احمد (/۱۶۵۲و۱۸۷)۔ 
اس کی سند کے سب راوی ثقہ ہیں سوائے عاصم بن سفیان کے ،وہ صدوق ہے اور مسند احمد (/۱۷۵۱۔ ۱۷۶،۱۸۴) میں سید نا سعد ؓ کی حدیث اس کی شاہد ہے اور بالجملہ یہ حدیث اپنے شواہد کی بنا پر صحیح ہے۔ 
۱۷۳۸۔ حضرت جابر بن عبداللہ ؓ سے روایت ہے کہ رسول اللہﷺ نے فرمایا: بے شک تم میں سے مجھے سب سے زیادہ محبوب اور قیامت والے دن میرے سب سے زیادہ قریبو ہ لوگ ہوں گے جن کے اخلاق تم میں سے بہت اچھے ہوں گے اور بے شک تم میں سے مجھے سب سے زیادہ نا پسندیدہ اور قیامت والے دن مجھ سے سب زیادہ دور وہ لوگ ہوں گے جو تکلف سے زیادہ باتیں کرنے والے، با چھیں کھول کر گفتگو کرنے والے منہ بھر کر کلام کرنے والے ہیں۔ (ترمذی۔ حدیث حسن ہے)
توثیق الحدیث کے لیے حدیث نمبر (۶۳۱)ملاحظہ فرمائیں۔ 
۳۲۹۔ باب : یہ کہنا نا پسندیدہ ہے کہ میرا نفس خبیث ہو گیا ہے 
۱۷۳۹۔ حضرت عائشہ ؓ سے روایت ہے کہ نبیﷺ نے فرمایا: تم میں سے کوئی یہ نہ کہے کہ میرا نفس خبیث ہو گیا لیکن اسے چاہیے کہ یہ کہے میرا نفس لقیس (بے چین ،سست)۔ ہو گیا ہے۔ (متفق علیہ)
توثیق الحدیث : اخرجہ البخاری (/۵۶۳۱۰۔ فتح)و مسلم (۲۲۵۰)۔ 
۳۳۰۔ باب :انگور کا نام کرم رکھنا ناپسندیدہ ہے 
۱۷۴۰۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: انگور کا نام کرم نہ رکھو،اس لیے کہ کرم تو مسلمان ہے۔ (متفق علیہ۔ یہ الفاظ مسلم کے ہیں)
اور ایک اور روایت میں ہے :کرم تو مومن کا دل ہے۔ اور صحیحین کی ایک روایت میں ہے :یہ لوگ (انگور کو)کرم کہتے ہیں ،حالانکہ کرم تو مومن کا دل ہے۔ 
توثیق الحدیث : اخرجہ البخاری (/۵۶۴۱۰۔ فتح)و مسلم (۲۲۴۷) (۸)والروایۃ الثانیۃ عند مسلم (۲۲۴۷) (۹)والثانیۃ عند البخاری (/۵۶۶۱۰۔ فتح)و مسلم (۲۲۴۷) (۷)۔ 
۱۷۴۱۔ حضرت وائل بن حجر ؓ سے روایت ہے کہ نبیﷺ نے فرمایا: تم انگور کو کرم نہ کہو ،بلکہ تم اسے عنب اور حبلہ کہو۔ 	 (مسلم)
توثیق الحدیث : اخرجہ مسلم (۲۲۴۸) (۱۲)۔ 
۳۳۱۔ باب: کسی مرد کے سامنے عورت کے محاسن بیان کرنا منع ہے ،بجز اس کے کہ کسی شرعی مقصد جیسے نکاح وغیرہ کے لیے اس کی ضرورت ہو
۱۷۴۲۔ حضرت ابن مسعودؓ بیان کرتے ہیں کہ رسول اللہﷺ نے فرمایا:کوئی عورت دوسری عورت کے جسم کے ساتھ اپنا جسم نہ ملائے اور نہ اپنے خاوند سے اس کے اوصاف اس طرح بیان کرے کہ گویا وہ اسے دیکھ رہا ہے۔ (متفق علیہ)
توثیق الحدیث : اخرجہ البخاری (/۳۳۸۹۔ فتح)۔ 
۳۳۲۔ باب: انسان کا یہ کہنا ’’اے اللہ ! اگر تو چاہے تو مجھے معاف کر دے‘‘ نا پسندیدہ ہے ،بلکہ یقین کے ساتھ دعا کی جائے 
۱۷۴۳۔ حضرت ابو ہریرہ ؓ سے روایت ہے کہ رسول اللہﷺ نے فرمایا: تم میں سے کوئی یہ نہ کہے : اے اللہ ! اگر تو چاہے تو مجھے بخش دے ،اے اللہ !اگر تو چاہے تو مجھ پر رحم فرما،اسے چاہئے کہ یقین کے ساتھ سوال کرے، اس لیے کہ اس (اللہ تعالیٰ)کو کوئی مجبور کرنے والا نہیں۔ 	 (متفق علیہ)
اور مسلم کی ایک روایت میں ہے : اور لیکن عزم و یقین کے ساتھ سوال کرے اور خوب رغبت و الحاح کا اظہار کرے ،اس لیے کہ اللہ تعالیٰ کے نزدیک کوئی چیز بڑ ی یا مشکل نہیں جو وہ مانگنے والے کو عطا کرتا ہے۔ 
توثیق الحدیث : اخرجہ البخاری (/۱۳۹۱۱۔ فتح)و مسلم (۲۶۷۹) (۹)۔ 
۱۷۴۴۔ حضرت انس ؓ بیان کرتے ہیں رسول اللہﷺ نے فرمایا: جب تم میں سے کوئی دعا کرے تو یقین کے ساتھ سوال کرے ،ایسے نہ کہے کہ اے اللہ! اگر تو چاہے تو مجھے عطا فرما،اس لیے کہ اسے کوئی مجبور کرنے والا نہیں ہے۔ 	 (متفق علیہ)
توثیق الحدیث : اخرجہ البخاری (/۱۳۹۱۱۔ فتح)و مسلم (۲۶۷۸)۔ 
۳۳۳۔ باب:جو اللہ تعالیٰ چاہے اور جو فلاں چاہے کہنا نا پسندیدہ ہے 
۱۷۴۵۔ حضرت حذیفہ بن یمان ؓ سے روایت ہے کہ نبیﷺ نے فرمایا: تم اس طرح نہ کہو کہ جو اللہ چاہے اور جو فلاں چاہے بلکہ یوں کہو کہ جو اللہ چاہے پھر جو فلاں چاہے۔ (ابو داؤد۔ سند صحیح ہے)
توثیق الحدیث : صحیح۔ اخرجہ ابو داؤد (۴۹۸۰)و احمد (/۳۸۴۵و۳۹۴و۳۹۸) والبیھقی (۳ /۲۱۶)۔ 
۳۳۴۔ باب:عشا کے بعد باتیں کرنے کی کراہت 
اس سے مراد وہ باتیں ہیں جو اس وقت کے علاوہ کسی دوسرے وقت میں مباح اور جائز ہیں اور ان کا کرنا اور چھوڑنا برابر ہو۔ جہاں تک ان باتوں کا تعلق ہے جو اس وقت کے علاوہ دیگر اوقات میں حرام یا مکروہ ہوں تو ان کا اس وقت کرنا زیادہ حرام اور زیادہ مکروہ ہو گا۔ لیکن خیرو بھلا ئی کی بات جیسے علمی مذاکرہ، صالحین کی حکایات، مکارم اخلاق کا تذکرہ، مہمان کے ساتھ بات چیت اور کسی ضرورت مند کے ساتھ بات چیت کرنا تو اس میں کوئی کراہت نہیں بلکہ یہ تو مستحب ہے۔ اور اسی طرح کسی عذر یا سبب کی وجہ سے گفتگو کرنا، تو اس میں بھی کوئی کراہت نہیں۔ میں نے جو کچھ بیان کیا ہے اس پر صحیح احادیث دلالت کرتی ہیں۔ 
۱۷۴۶۔ حضرت ابو برزہ ؓ سے روایت ہے کہ رسول اللہﷺ نماز عشا سے پہلے سونا اور اس کے بعد بات چیت کرنا ناپسند فرماتے تھے۔ 	 (متفق علیہ)
توثیق الحدیث : اخرجہ البخاری (/۴۹۲۔ فتح)و مسلم (۶۴۷) (۲۳۷)۔ 
۱۷۴۷۔ حضرت ابن عمر ؓ سے روایت ہے کہ رسول اللہﷺ نے۔ اپنی حیات کے آخر ی دور میں نماز عشا پڑھائی ،جب آپ نے سلام پھیرا تو فرمایا:مجھے بتاؤ کہ یہ رات کون سی ہے ؟پس جو شخص آج رُوئے زمین پر زندہ ہے وہ ایک سو سال (صدی) کے پورے ہونے تک باقی نہیں رہے گا (متفق علیہ)
توثیق الحدیث : اخرجہ البخاری (/۴۵۲)و مسلم (۲۵۳۷)۔ 
۱۷۴۸۔ حضرت انس ؓ سے روایت ہے کہ انھوں نے (نماز عشا کے لیے)نبیﷺ کا انتظار کیا،آپ تقریباًً  نصف شب کے وقت ان کے پاس تشریف لائے تو انہیں عشا پڑھائی پھر آپ نے ہمیں خطبہ ارشاد فرمایاتو فرمایا: سنو!بے شک (دوسرے)لوگ نماز پڑھ کر سو چکے ہیں لیکن تم جتنی دیر تک نماز کا انتظار کرتے رہے برابر (مسلسل)نماز ہی میں رہے۔ 
توثیق الحدیث : اخرجہ البخاری (/۷۳۲۔ فتح)و مسلم (۶۴۰)۔ 
۳۳۵۔ باب:شرعی عذر کے بغیر عورت کے لیے اپنے خاوند کے بلانے پر اس کے بستر پر جانے سے انکار حرام ہے 
۱۷۴۹۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا جب آدمی اپنی بیوی کو اپنے بستر پر بلائے اور وہ انکار کر دے اور خاوند اس سے ناراضی کی حالت میں رات بسر کرے تو فرشتے صبح ہونے تک اس عورت پر لعنت کرتے رہتے ہیں۔ (متفق علیہ)
ایک روایت میں ہے : حتیٰ کہ وہ عورت لوٹ آئے۔ 
توثیق الحدیث کے لیے حدیث نمبر (۲۸۱)ملاحظہ فرمائیں۔ 
۳۳۶۔ باب : خاوند کی موجودگی میں اس کی اجازت کے بغیر عورت کا نفلی روزہ رکھنا حرام ہے 
۱۷۵۰۔ حضرت ابو ہریرہ ؓ سے روایت ہے کہ رسول اللہﷺ نے فرمایا: عورت کے لیے حلال نہیں کہ وہ خاوند کی موجودگی میں اس کی اجازت کے بغیر نفلی روزہ رکھے اور یہ بھی جائز نہیں کہو ہ اس کے گھر میں اس کی اجازت کے بغیر کسی کو داخل ہونے کی اجازت دے۔ (متفق علیہ)
توثیق الحدیث کے لیے حدیث نمبر (۲۸۲)ملاحظہ فرمائیں۔ 
۳۳۷۔ باب:مقتدی کا رکوع یا سجدے سے امام سے پہلے سر اٹھا نا حرام ہے 
۱۷۵۱۔ حضرت ابو ہریرہ ؓ سے روایت ہے کہ نبیﷺ نے فرمایا:کیا تم میں سے کوئی ایک جب اپنا سر امام سے پہلے اٹھاتا تو وہ اس بات سے نہیں ڈرتا کہ اللہ تعالیٰ اس کے سرکو گدھے کا سر بنا دے یا اللہ اس کی صورت کو گدھے کی صورت بنا دے۔ (متفق علیہ)
توثیق الحدیث : اخرجہ البخاری (/۱۸۲۲۔ ۱۸۳۔ فتح)و مسلم (۴۲۷)
۳۳۸۔ باب:نماز میں کوکھ پر ہاتھ رکھنا ناپسندیدہ ہے 
۱۷۵۲۔ حضرت ابوہریرہ ؓ بیان کرتے ہیں کہ نماز میں کوکھ پر ہاتھ رکھنے سے منع کیا گیا ہے (متفق علیہ)
توثیق الحدیث : اخرجہ البخاری (/۸۸۳۔ فتح)و مسلم (۵۴۵)۔ 
۳۳۹۔ باب: کھانے کی موجودگی میں جب کہ طبیعت کھانے کی طرف راغب ہو یا پیشاب ،پاخانے کی شدید حاجت کے وقت نماز پڑھنا مکروہ ہے 
۱۷۵۳۔ حضرت عائشہ ؓ بیان کرتی ہیں کہ میں نے رسول اللہﷺ کو فرماتے ہوئے سنا ،آپ نے فرمایا:کھانے کی موجودگی میں نماز نہیں ہوتی اور نہ اس وقت جب پیشاب ،پاخانے کی شدید حاجت ہو۔ ۔ ۔  (مسلم)
توثیق الحدیث : اخرجہ مسلم (۵۶۰)۔ 
۳۴۰۔ باب: دوران نماز آسمان کی طرف نظر اٹھا کر دیکھنا منع ہے 
۱۷۵۴۔ حضرت انس ؓ بن مالک بیان کرتے ہیں کہ رسول اللہﷺ نے فرمایا: لوگوں کو کیا ہو گیا ہے کہ وہ اپنی نماز میں اپنی نگاہیں آسمان کی طرف اٹھا تے ہیں۔ پس یہ بات کرتے ہوئے آپ کا لہجہ سخت ہو گیا حتیٰ کہ آپ نے فرمایا: وہ اس حرکت سے باز۔ آ جائیں یا پھر ان کی نگاہیں ا چک لی جائیں گی (بخاری)
توثیق الحدیث : اخرجہ البخاری (/۲۳۳۲۔ فتح)۔ 
۳۴۱۔ باب: کسی عذر کے بغیر دوران نماز ادھر اُدھر دیکھنا ناپسندیدہ ہے 
۱۷۵۵۔ حضرت عائشہ ؓ بیان کرتی ہیں کہ میں نے رسول اللہﷺ سے نماز میں ادھر ادھر دیکھنے کے بارے میں پوچھا تو آپ نے فرمایا:یہ تو ایک جھپٹ ہے جو شیطان بندے کی نماز سے اچانک جھپٹ لیتا ہے۔ 	 (بخاری)
توثیق الحدیث : اخرجہ البخاری (/۲۳۴۲۔ فتح)۔ 
۱۷۵۶۔ حضرت انس ؓ بیان کرتے ہیں کہ رسول اللہﷺ نے مجھے فرمایا:نماز میں ادھر ادھر دیکھنے سے بچو،اس لیے کہ نماز میں ادھر ادھر دیکھنا ہلاکت ہے۔ اگر ضرور ہی دیکھنا ہو تو نفلی نماز میں دیکھا جا سکتا ہے ، فرض نماز میں نہیں۔ 	 (ترمذی۔ حدیث حسن صحیح ہے)
توثیق الحدیث : ضعیف۔ اخرجہ الترمذی (۵۸۹)با سناد ضعیف
یہ حدیث ضعیف ہے ، حافظ ابن قیم ؒ نے زاد المعاد (/۲۴۹۱)میں دو علتوں کی وجہ سے اسے ضعیف قرار دیا ہے۔ 
 (الف)سعید کی انس سے روایت کا کوئی علم نہیں۔ 
 (ب)اس کی سند میں علی بن زید بن جدعان ہے۔ 
۳۴۲۔ باب: قبروں کی طرف منہ کر کے نماز پڑھنا منع ہے 
۱۷۵۷۔ حضرت ابو مرثد کناز بن حصین ؓ بیان کرتے ہیں کہ میں نے رسول اللہﷺ کو فرماتے ہوئے سنا :آپ نے فرمایا: قبروں کی طرف منہ کر کے نما ز پڑھو نہ ان کے اوپر بیٹھو۔ (مسلم)
توثیق الحدیث : اخرجہ مسلم (۹۷۲) (۹۸)۔ 
۳۴۳۔ باب:نمازی کے آگے سے گزرنا حرام ہے 
۱۷۵۸۔ حضرت ابو جہنم عبد اللہ بن حارث بن صمہ انصاری ؓ بیان کرتے ہیں کہ رسول اللہﷺ نے فرمایا :اگر نمازی کے آگے سے گزرنے والے کو معلوم ہو جائے کہ اس کا کتنا گناہ ہے تو وہ چالیس (دن،ماہ یا سال)تک کھڑے رہنا اس کے آگے سے گزرنے سے بہتر سمجھے۔ 
راوی بیان کرتے ہیں مجھے معلوم نہیں کہ آپ نے چالیس دن یا چالیس مہینے یا چالیس سال فرمایا۔ (متفق علیہ)
توثیق الحدیث : اخرجہ البخاری (/۵۸۴۱۔ فتح)و مسلم (۵۰۷)۔ 
۳۴۴۔ باب: مؤذن کے اقامت شروع کرنے کے بعد مقتدی کے لیے نفلی نماز پڑھنا مکروہ ہے خواوہ اس نماز کی سنت ہو یا کوئی اور نماز
۱۷۵۹۔ حضرت ابو ہریرہؓ سے روایت ہے کہ نبیﷺ نے فرمایا:جب فرض نماز کے لیے اقامت کہی جائے تو پھر فرض نماز کے علاوہ کوئی نماز نہیں۔ (مسلم)
توثیق الحدیث : اخرجہ مسلم (۷۱۰)۔ 
۳۴۵۔ باب:جمعے کے دن کو روزے کے لیے یا جمعے کی رات کو دیگر راتوں سے نماز کے لیے مخصوص کرنا ناپسندیدہ ہے 
۱۷۶۰۔ حضرت ابو ہریرہ ؓ سے روایت ہے کہ نبیﷺ نے فرمایا: باقی راتوں میں سے جمعے کی رات کو قیام کے لیے مخصوص کرو نہ باقی ایام میں سے جمعے کے دن کو روزے کے لیے خاص کرو،الا یہ کہ وہ جمعہ اس مدت میں۔ آ جائے جس میں تمہارا کوئی ایک روزے رکھتا ہو۔ (مسلم)
توثیق الحدیث : اخرجہ مسلم (۱۱۴۴) (۱۴۸)
۱۷۶۱۔ حضرت ابو ہریرہ ؓ ہی بیان کرتے ہیں کہ میں نے رسول اللہﷺ کو فرماتے ہوئے سنا :آپ نے فرمایا:تم میں سے کوئی ایک جمعے کے دن روزہ نہ رکھے ،البتہ اس سے ایک دن پہلے یا ایک دن بعد (بھی روزہ رکھے ،تو پھر جمعہ کے دن روزہ رکھنے میں کوئی حرج نہیں)۔ 	 (متفق علیہ)
توثیق الحدیث : اخرجہ البخاری (/۲۳۲۴۔ فتح)و مسلم (۱۱۴۴)۔ 
۱۷۶۲۔ محمد بن عباد بیان کرتے ہیں کہ میں نے حضرت جابر ؓ سے پوچھا :کیا نبیﷺ نے جمعہ کے دن کا روزہ رکھنے سے منع فرمایا ہے ؟تو انھوں نے کہا : ہاں (منع فرمایا ہے)۔ 	 (متفق علیہ)
توثیق الحدیث : اخرجہ البخاری (/۲۳۲۴۔ فتح)و مسلم (۱۱۴۳)۔ 
۱۷۶۳۔ حضرت ام المومنین جویریہ بنت حارثؓ ؓ سے روایت ہے کہ نبیﷺ جمعہ کے دن ان کے پاس تشریف لائے جب کہ وہ روزے سے تھیں۔ آپ نے فرمایا:کیا تم نے کل روزہ رکھا تھا ؟انھوں نے عرض کیا : نہیں ! آپ نے فرمایا: کیا تم کل کا روزہ رکھنا چاہتی ہو؟ انھوں نے عرض کیا: نہیں۔ آپ نے فرمایا: پس تم روزہ افطار کر لو۔ (بخاری)
توثیق الحدیث : اخرجہ البخاری (/۲۳۲۴۔ فتح)۔ 
۳۴۶۔ باب :صوم وصال کی حرمت یعنی دو یا اس سے زیادہ دن کچھ کھائے پیے بغیر مسلسل روزہ رکھنا منع ہے 
۱۷۶۴۔ حضرت ابو ہریرہ ؓ اور حضرت عائشہ ؓ سے روایت ہے کہ نبیﷺ نے وصال کا روزہ رکھنے سے منع فرمایا ہے۔ 	 (متفق علیہ)
توثیق الحدیث : اخرجہ البخای (/۲۰۵۴۔ فتح)و مسلم (۱۱۰۳)من حدیث أبی ھریرۃؓ واخرجہ البخاری (/۲۰۲۴۔ فتح)و مسلم (۱۱۰۵)من حدیث عائشہ رضی اللہ عنھا۔ 
۱۷۶۵۔ حضرت ابن عمر ؓ بیان کرتے ہیں کہ رسول اللہﷺ نے وصال کے روزے سے منع فرمایا: تو صحابہ نے عرض کیا: آپ خود تو وصال کا روزہ رکھتے ہیں ؟ آپ نے فرمایا: بے شک میں تم جیسا نہیں ہوں اس لیے کہ مجھے تو اللہ کی طرف سے کھلایا پلایا جاتا ہے۔ (متفق علیہ۔ یہ الفاظ بخاری کے ہیں)
توثیق الحدیث : اخرجہ البخاری (/۲۰۲۴۔ فتح)و مسلم (۱۱۰۲)۔ 
۳۴۷۔ باب:قبر پر بیٹھنے کی حرمت 
۱۷۶۶۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: تم میں سے کسی شخص کا انگارے پر بیٹھنا جو اس کے کپڑوں کو جلا دے اور اس کا اثر اس کی جلد تک پہنچ جائے تو یہ اس کے لیے کسی قبر پر بیٹھنے سے بہتر ہے۔ (مسلم)
توثیق الحدیث : اخرجہ مسلم (۹۷۱)۔ 
۳۴۸۔ باب:قبر کو پختہ کرنے اور اس پر عمارت بنانے کی ممانعت
۱۷۶۷۔ حضرت جابر ؓ بیان کرتے ہیں کہ رسول اللہﷺ نے قبر کو پختہ کرنے اس پر بیٹھنے اور اس پر عمارت بنانے سے منع فرمایا۔ 	 (مسلم)
توثیق الحدیث : اخرجہ مسلم (۹۷۰)۔ 
۳۴۹۔ باب :غلام کا اپنے آقا سے فرار ہونا سخت حرام ہے 
۱۷۶۸۔ حضرت جریر بن عبداللہ ؓ بیان کرتے ہیں کہ رسول اللہﷺ نے فرمایا: جو غلام (اپنے آقا کی خدمت کرنے سے)فرار ہو جائے تو اس سے عہدو پیمان کا ذمہ ختم ہو گیا۔ (مسلم)
توثیق الحدیث : اخرجہ مسلم (۶۹)
۱۷۶۹۔ سابق راوی ہی سے روایت ہے کہ نبیﷺ نے فرمایا:جب غلام (اپنے اقا کی خدمت سے) بھاگ جائے تو اس کی نماز قبول نہیں کی جاتی۔ (مسلم)
اور ایک روایت میں ہے ’’پس اس نے کفر کیا‘‘ 
توثیق الحدیث : اخرجہ مسلم (۷۰)والرایۃ الثانیۃ عندہ (۶۸)
۳۵۰۔ باب: حدود میں سفارش کرنے کی حرمت
اللہ تعالیٰ نے فرمایا: ’’زانی مرد اور زانیہ عورت،ان میں سے ہر ایک کو سو سو کوڑے مارو اور ان دونوں پر 
اللہ تعالیٰ کے دین کی تعمیل میں تمہیں رحم کھانے کی ضرورت نہیں ہے اگر تم اللہ اور یوم آخر ت پر رکھتے ہو‘‘ ۔ (النور:۲)
۱۷۷۰۔ حضرت عائشہ سے روایت ہے کہ ایک مخزومی عورت کے معاملے نے ،جس نے چوری کی تھی ، قریش کو پریشانی میں مبتلا کر دیا تھا انھوں نے مشورہ کیا کہ اس عورت کے بارے میں رسول اللہﷺ سے کون گفتگو (سفارش)کرے ؟ پس انھوں نے کہا کہ یہ جرأت تو رسول اللہﷺ کے چہیتے اور پیارے حضرت اسامہ بن زید ؓ ہی کر سکتے ہیں۔ حضرت اسامہ ؓ نے آپ سے سفارش کی تو رسول اللہﷺ نے فرمایا:کیا تم اللہ کی حدود میں سے ایک حد میں سفارش کرتے ہو؟پھر آپ کھڑے ہوئے اور خطبہ دیا اس میں فرمایا : اسی چیز نے تم سے پہلے لوگوں کو ہلاک کیا تھا کہ اگر ان میں سے کوئی معزز اور طاقتور شخص چوری کر لیتا تو وہ اسے چھوڑ دیتے تھے اور جب کوئی ضعیف اور کمزور آدمی چوری کرتا تو وہ اس۔ پر بے حد قائم کر دیتے تھے ،اللہ کی قسم! اگر فاطمہ بنت محمدﷺ بھی چوری کرتیں تو میں ان کا بھی ہاتھ کاٹ دیتا۔ (متفق علیہ)
اور ایک روایت میں ہے کہ رسول اللہﷺ کے چہرے کا رنگ متغیر ہو گیا پھر آپ نے فرمایا: کیا تم اللہ کی حدوں میں سے ایک حد کے بارے میں سفارش کرتے ہو؟ اسامہ ؓ نے عرض کیا : یار سول اللہ۔ ! میرے لیے مغفرت طلب فرمائیں۔ راوی حدیث بیان کرتے ہیں کہ پھر آپ نے اس عورت کے بارے میں حکم فرمایا تو اس کا ہاتھ کاٹ دیا گیا۔ 
توثیق الحدیث کے لیے حدیث نمبر (۶۵۱)ملاحظہ فرمائیں۔ 
۳۵۱۔ باب:لوگوں کے راستے، ان کی سایہ دار جگہوں میں اور پانی کے گھاٹ اور اس طرح کی دیگر جگہوں میں قضائے حاجت کی ممانعت
اللہ تعالیٰ نے فرمایا:اور وہ لوگ جو مومن مردوں اور مومن عورتوں کو نا حق تکلیف پہنچاتے ہیں ،پس تحقیق انھوں نے بہتان اور صریح گناہ کا بوجھ اٹھایا۔ (الأحزاب:۵۸)
۱۷۷۱۔ حضرت ابو ہریرہؓ سے روایت ہے کہ رسول اللہﷺ نے فرمایا:لعنت کا سبب بننے والے دو کاموں سے بچو۔ صحابہ نے عرض کیا : لعنت کا سبب بننے والے دو کام کون سے ہیں ؟ آپ نے فرمایا: جو لوگوں کے راستے میں یا ان کی سایہ دار جگہوں میں قضائے حاجت کرتا ہے۔ (مسلم)
توثیق الحدیث : اخرجہ مسلم (۲۶۹)۔ 
۳۵۲۔ باب:ٹھہرے ہوئے پانی میں پیشاب وغیرہ کرنا منع ہے 
۱۷۷۲۔ حضرت جابر ؓ سے روایت ہے کہ رسول اللہﷺ نے کھڑے ہوئے پانی میں پیشاب کرنے سے منع فرمایا ہے۔ (مسلم)
توثیق الحدیث : اخرجہ مسلم (۲۸۱)۔ 
۳۵۳۔ باب:باپ کا ہبہ یا عطیہ میں اپنی اولاد سے کسی ایک دوسروں پر تر جیح دینا نا پسندیدہ ہے 
۱۷۷۳۔ حضرت نعمان بن بشیر ؓ سے روایت ہے کہ میرا باپ مجھے لے کر رسول اللہﷺ کی خدمت میں حاضر ہوا اور عرض کیا کہ میں نے اپنے اس بیٹے کو ایک غلام ہبہ کیا ہے جو میرا تھا۔ رسول اللہﷺ نے فرمایا: کیا تم نے اپنے سارے بچوں کو اس طرح ہبہ کیا ہے ؟انھوں نے عرض کیا :نہیں۔ پس رسول اللہﷺ نے فرمایا: پس تم اس سے بھی واپس لے لو۔ 
ایک روایت میں ہے کہ رسول اللہﷺ نے فرمایا:کیا تم نے اپنے سارے بچوں کے ساتھ ایسے ہی کیا؟انھوں عرض کیا نہیں۔ آپ نے فرمایا:اللہ سے ڈرو اور اپنی اولاد کے بارے میں عدلو انصاف کرو۔ پس میرے والد واپس آئے اور وہ صدقہ (ہبہ)واپس لیا۔ 
اور ایک اور روایت میں ہے کہ رسول اللہﷺ نے فرمایا:اے بشیر!کیا اس بچے کے علاوہ بھی تمہاری اولاد ہے ؟انھوں نے عرض کیا: جی ہاں !آپ نے فرمایا:کیا تم نے ان سب کو اسی طرح کا ہبہ کیا ہے ؟ انھوں نے عرض کیا نہیں۔ آپ نے فرمایا:پس پھر تم مجھے گواہ نہ بنا ؤ اس لیے کہ میں ظلم اور نا انصافی پر گواہ نہیں بنتا۔ 
ایک اور روایت میں ہے :تم مجھے ظلم پر گواہ مت بناؤ۔ 
اور ایک اور روایت میں ہے :اس پر میرے سوا کسی اور کو گواہ بنا لو۔ پھر فرمایا: کیا تم یہ پسند کرتے ہو کہ تمہاری اولاد تمہارے ساتھ حسن سلو ک اور نیکی کرنے میں برابر ہو؟انھوں نے عرض کیا: جی ہاں !کیوں نہیں۔ آپ نے فرمایا: تو پھر ایسے نہ کرو۔ (متفق علیہ)
توثیق الحدیث : اخرجہ البخاری (/۲۱۰۵۔ ۲۱۱۔ فتح)و مسلم (۱۶۲۳)والروایۃ الثانیۃ عند البخاری (/۲۱۱۵۔ فتح)و مسلم (۱۶۲۳) (۱۱)والروایۃ الثانیۃ عند مسلم (۱۶۲۳) (۱۴)والرابعۃ عند البخاری (/۱۱۵۔ فتح)و مسلم (۱۶۲۳) (۱۶)والخامسۃ عند مسلم (۱۶۲۳) (۱۷)۔ 
۳۵۴۔ باب :عورت کے لیے کسی میت پر تین دن سے زائد سوگ کرنا حرام ہے البتہ اپنے خاوند پر چار مہینے دس دن سوگ کرے 
۱۷۷۴۔ حضرت زینب ابی سلمہ ؓ بیان کرتی ہیں کہ میں نبیﷺ کی زوجہ محترمہ ام حبیبہ ؓ کے پاس گئی، جب ان کے والد حضرت ابو سفیان بن حزبؓ فوت ہو چکے تھے ، انھوں نے ایک خوشبو منگائی جس میں زرد رنگ کی خلوق یا کوئی اور چیز ملی ہوئی تھی۔ حضرت ام حبیبہ ؓ نے وہ خوشبو ایک لونڈی کو لگائی پھر اسے اپنے رخساروں پر مل لیا اور فرمایا: اللہ کی قسم !مجھے خوشبو کی کوئی ضرورت نہیں تھی سوائے اس کے میں نے رسول اللہﷺ کو منبر پر فرماتے ہوئے سنا:کسی عورت کے لیے جو اللہ اور یوم آخر ت پر ایمان رکھتی ہے جائز نہیں کہ وہ میت پر تین دن سے زائد سوگ کرے سوائے خاوند پر ،اس پر چار مہینے دس دن تک جائز ہے۔ 
حضرت زینب ؓ بیان کرتی ہیں پھر میں حضرت زینب حجش ؓ کے پاس گئی جب ان کا بھائی وفات پا چکا تھا انھوں نے بھی خوشبو منگائی اور اس میں سے کچھ لگائی پھر کہا :سنو!اللہ کی قسم!مجھے خوشبو کی کوئی ضرورت نہیں بجز اس کے کہ میں نے رسول اللہﷺ کو منبر پر فرماتے ہوئے سنا:کسی عورت کے لیے جو اللہ اور یوم آخر ت پر ایمان رکھتی ہے جائز نہیں کہ وہ کسی میت پر تین دن سے زیادہ سوگ کرے سوائے خاوند پر، وہ چار مہینے دس دن تک جائز ہے۔ (متفق علیہ)
توثیق الحدیث : اخرجہ البخاری (/۱۴۶۳۔ فتح)و مسلم (۱۴۸۶و۱۴۸۷)۔ 
۳۵۵۔ باب:شہری کا دیہاتی کے لیے سودا کرنا، تجارتی قافلوں کو (بازار پہنچنے سے پہلے راستے میں) ملنا، اپنے (مسلمان)بھائی کی بیع پر بیع کرنا اور اس کی منگنی کے پیغام پر منگنی کا پیغام بھیجنا حرام ہے مگر یہ کہ وہ اجازت دے دے یا وہ رد کر دے 
۱۷۷۵۔ حضرت انس ؓ بیان کرتے ہیں کہ رسول اللہﷺ نے منع فرمایا ہے کہ کوئی شہری کسی دیہاتی کے لیے سودا کرے، اگر چہ وہ اس کا حقیقی بھائی ہی ہو۔ (متفق علیہ)
توثیق الحدیث : اخرجہ البخاری (/۳۷۲۴۔ ۳۷۳۔ فتح)و مسلم (۱۵۲۳)۔ 
۱۷۷۶۔ حضرت ابن عمر ؓ بیان کرتے ہیں کہ رسول اللہﷺ نے فرمایا: تم (اگے بڑھ کر)سامان (مال تجارت) نہ ملو حتیٰ کہ اسے بازاروں میں آتا لیا جائے۔ (متفق علیہ)
توثیق الحدیث : اخرجہ البخاری (/۳۵۳۴۔ فتح)و مسلم (۱۵۱۷)۔ 
۱۷۷۷۔ حضرت ابن عباس ؓ بیان کرتے ہیں کہ رسول اللہﷺ نے فرمایا: تم (سامان لانے والے) قافلوں سے نہ ملو اور کوئی شہری دیہاتی کے لیے سودا نہ کرے۔ حضرت طاؤس نے اپنے استاد حضرت ابن عباس ؓ سے پوچھا کہ، شہری دیہاتی کے لیے سودا نہ کرے۔ اس کا کیا مطلب ہے ؟انھوں نے فرمایا: دیہاتی کا کوئی دلال (بروکر) نہ بنے۔ (متفق علیہ)
توثیق الحدیث : اخرجہ البخاری (/۳۷۰۴و۳۷۳و۴۵۱۔ فتح)و مسلم (۱۵۲۱)۔ 
۱۷۷۸۔ حضرت ابو ہریرہؓ بیان کرتے ہیں کہ رسول اللہﷺ نے منع فرمایا کہ کوئی شہری کسی دیہاتی کے لیے بیع کرے اور فرمایا صرف دھوکا دینے کے لیے قیمت نہ بڑھاؤ، کوئی آدمی اپنے بھائی کی بیع پر بیع کرے نہ اس کی منگنی کے پیغام پر منگنی کا پیغام دے اور نہ کوئی عورت اپنی بہن کی طلاق کا مطالبہ کرے تاکہ اس کے بر تن میں جو کچھ ہے اسے الٹ دے۔ 
اور ایک اور روایت میں ہے :راوی بیان کرتے ہیں کہ رسول اللہﷺ نے تجارتی قافلوں کو (اگے بڑھ کر)ملنے سے منع فرمایا ہے اور اس بات سے بھی منع فرمایا کہ کوئی شہری کسی دیہاتی کے لیے خریدو فروخت کرے اور یہ کہ عورت اپنی بہن کی طلاق کی شرط کرے اور یہ کہ آدمی اپنے بھائی کے سودے پر سودا کرے اور آپ نے دھو کا دینے کے لیے قیمت بڑھا نے اور جا نور کے تھنوں میں دودھ روک کر جانور کو فروخت کرنے سے بھی منع فرمایا۔ (متفق علیہ)
توثیق الحدیث : اخرجہ البخاری (/۳۵۳۴و/۳۲۳۵۔ فتح) (۱۵۱۵) (۱۰، ۱۱، ۱۲)۔ 
۱۷۷۹۔ حضرت ابن عمر ؓ سے روایت ہے کہ رسول اللہﷺ نے فرمایا: تم میں سے کوئی کسی کی بیع پر بیع کرے نہ اپنے بھائی کی منگنی پر منگنی کا پیغام بھیجے مگر یہ کہ وہ اس کی اجازت دے دے۔ 	 (متفق علیہ اور یہ الفاظ مسلم کے ہیں)
توثیق الحدیث : اخرجہ البخاری (/۳۷۴۴۔ فتح)و مسلم (۱۴۱۲) (۵۰)۔ 
۱۷۸۰۔ حضرت عقبہ بن عامر ؓ سے روایت ہے کہ رسول اللہﷺ نے فرمایا: مومن مومن کا بھائی ہے پس کسی مومن کے لیے جائز نہیں کہ وہ اپنے بھائی کی بیع پر بیع کرے اور نہ اپنے بھائی منگنی کے پیغام پر منگنی کا پیغام بھیجے حتیٰ کہ وہ خود چھوڑ دے۔ 	 (مسلم)
توثیق الحدیث : اخرجہ مسلم (۱۴۱۴)۔ 
۳۵۶۔ باب: ایسی جگہوں میں جہاں شریعت نے اجازت نہیں دی مال ضائع کرنا منع ہے 
۱۷۸۱۔ حضرت ابو ہریرہؓ بیان کرتے ہیں کہ رسول اللہﷺ نے فرمایا: بے شک اللہ تعالیٰ تمہارے لیے تین چیزیں پسند کرتا ہے اور تین چیزیں نا پسند ،پس وہ تمہارے لیے یہ پسند کرتا ہے کہ تم اسی کی عبادت کرو اور اس کے ساتھ کسی کو شریک نہ ٹھہرا ؤ اور یہ کہ تم اللہ کی رسی کو مضبوطی سے تھام لو اور متفرق نہ ہو جاؤ اور وہ تمہارے لیے بے فائدہ اور بے مقصد باتوں، کثرت سوال اور مال ضائع کرنے کو ناپسند کرتا ہے۔ 	 (مسلم اس کی شرح گزر چکی ہے۔ )
توثیق الحدیث : اخرجہ مسلم (۱۷۱۵)۔ 
۱۷۸۲۔ حضرت مغیرہ بن شعبہ ؓ کے کاتب حضرت وراد بیان کرتے ہیں کہ حضرت مغیرہ ؓ نے حضرت معاویہ ؓ کے نام ایک خط میں مجھ سے لکھوایا کہ نبیﷺ ہر فرض نماز کے بعد یہ پڑھا کرتے تھے :اللہ کے سوا کوئی معبود نہیں، وہ یکتا ہے اس کا کوئی شریک نہیں ،اس کے لیے بادشاہی ہے اور ہر قسم کی حمدو تعریف بھی اسی کے لیے ہے اور وہ ہر چیز پر قادر ہے۔ اے اللہ !تو جو عطا کرے اسے کوئی روکنے والا نہیں اور تو جسے منع کر دے اسے کوئی عطا کرنے والا نہیں اور کسی بڑے کی بڑائی تیرے ہاں کوئی نفع مند نہیں، اور ان کی طرف یہ بھی لکھا : آپﷺ بے مقصد گفتگو کرنے، مال کر ضائع کرنے، بے مقصد کثرت سے سوال کرنے سے منع فرماتے تھے اور آپ ماؤں کی نا فرمانی کرنے سے بیٹیوں کو زندہ درگور کرنے سے اور لوگوں کو خود نہ دینے اور ران سے مانگتے رہنے سے منع فرمایا کرتے تھے۔ (متفق علیہ۔ اس کی شرح گزر چکی ہے)
حدیث کے پہلے حصے کی توثیق کے لیے حدیث نمبر (۱۴۱۶) اور دوسرے حصے کے لیے حدیث نمبر (۳۴۰)ملاحظہ فرمائیں۔ 
۳۵۷۔ باب: کسی مسلمان کی طرف قصد۱ً یا  مزاحاً ہتھیار وغیرہ سے اشارہ کرنا منع ہے اور ننگی تلوار پکڑ نا بھی منع ہے 
۱۷۸۳۔ حضرت ابو ہریرہ ؓ سے روایت ہے کہ رسول اللہﷺ نے فرمایا: تم میں سے کوئی شخص اپنے مسلمان بھائی کی طرف ہتھیار سے اشارہ نہ کرے اس لیے کہ وہ نہیں جانتا کہ شیطان اس کے ہاتھ سے (وہ ہتھیار)چلوا دے اور وہ جہنم کے گڑھے میں جا گرے۔ (متفق علیہ)
اور مسلم کی ایک روایت میں ہے کہ حضرت ابوہریرہ ؓ بیان کرتے ہیں کہ حضرت ابو القاسمﷺ نے فرمایا : جس شخص نے کسی تیز دھار آلے کے ذریعے مسلمان بھائی کی طرف اشارہ کیا تو فرشتے اس پر لعنت کرتے رہتے ہیں حتیٰ کہ وہ اسے رکھ نہ دے، اگرچہ وہ اس کا حقیقی بھائی ہی ہو۔ 
توثیق الحدیث : اخرجہ البخاری (/۲۳۱۳۔ فتح)و مسلم (۲۶۱۷) والرایۃ الثانیۃ عند مسلم (۲۶۱۶)۔ 
۱۷۸۴۔ حضرت جابر ؓ بیان کرتے ہیں کہ رسول اللہﷺ نے ننگی تلوار پکڑ آنے سے منع فرمایا ہے۔ 	 (ابو داؤد، ترمذی۔ حدیث حسن ہے)
توثیق الحدیث : حسن۔ اخرجہ ابو داؤد (۲۵۸۸)و الترمذی (۲۱۶۳)۔ 
۳۵۸۔ باب: اذان کے بعد کسی عذر کے بغیر فرض نماز پڑھے بغیر مسجد سے نکلنا نا پسندیدہ ہے 
۱۷۸۵۔ حضرت ابوشعثا بیان کرتے ہیں کہ ہم حضرت ابو ہریرہ ؓ کے ساتھ مسجد میں بیٹھے ہوئے تھے کہ مؤذن نے اذان دی، پس ایک آدمی مسجد سے کھڑا ہوا اور چلنے لگا تو حضرت ابو ہریرہ ؓ بغور اسے دیکھتے رہے حتیٰ کہ کہ وہ مسجد سے باہر نکل گیا، تب حضرت ابو ہریرہ ؓ نے فرمایا: سنو ! اس شخص نے ابو القاسمﷺ کی نافرمانی کی۔ 	 (مسلم)
توثیق الحدیث : اخرجہ مسلم (۶۵۵)۔ 
۳۵۹۔ باب: بلا عذر خوشبو کا ہدیہ واپس کرنا نا پسندیدہ ہے 
۱۷۸۶۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: جس شخص کو ریحان (خوشبو دار بوٹی) پیش کی جائے تو وہ اسے نہ لوٹائے ،اس لیے کہ وہ ہلکی اور خفیف سی ہے اور اس کی خوشبو بہت اچھی ہے۔ 	 (مسلم)
توثیق الحدیث : اخرجہ مسلم (۲۲۵۳)۔ 
۱۷۸۷۔ حضرت انس بن مالک ؓ سے روایت ہے کہ نبیﷺ خوشبو کا ہدیہ رد نہیں فرماتے تھے۔ 	 (بخاری)
توثیق الحدیث : اخرجہ البخاری (/۲۰۹۵۔ فتح)۔ 
۳۶۰۔ باب: کسی ایسے شخص کی منہ پر تعریف کرنا ناپسندیدہ ہے جس کے بارے میں یہ اندیشہ ہو کہ وہ فخر و غرور میں مبتلا ہو جائے گا اور جس کے بارے میں یہ اندیشہ نہ ہو تو اس کے منہ پر اس کی تعریف کرنا جائز ہے 
۱۷۸۸۔ حضرت ابو موسی اشعریؓ بیان کرتے ہیں کہ نبیﷺ کسی آدمی کو کسی کی تعریف کرتے ہوئے سنا ، جو تعریف میں مبالغہ آرائی کر رہا تھا تو آپ نے فرمایا:تم نے ہلاک کر دیا یا تم نے اس آدمی کی کمر توڑ دی۔ (متفق علیہ)
توثیق الحدیث : اخرجہ البخاری (/۲۷۶۵۔ فتح)و مسلم (۳۰۰۱)
۱۷۸۹۔ حضرت ابو بکر ؓ سے روایت ہے کہ نبیﷺ کے پاس ایک آدمی کا ذکر کیا گیا تو دوسرے آدمی نے اسکی تعریف کی، پس نبیﷺ نے فرمایا: افسوس ہے تجھ پر، تم نے تو اپنے ساتھی کی گردن کاٹ دی، آپ نے کئی بار ایسے فرمایا (پھر فرمایا) اگر تم میں سے کسی نے ضرور ہی کسی کی تعریف کر نی ہو تو اسے ایسے کہنا چاہیے کہ میں اسے ایسا اور ایسا سمجھتا ہوں، اگر وہ سمجھتا ہے کہ وہ اسی طرح ہے اور اللہ تعالیٰ ہی اس کا حساب لینے والا ہے اور اللہ تعالیٰ کے سامنے کسی کے پاک صاف ہونے کا دعویٰ نہیں کیا جا سکتا۔ 	 (متفق علیہ)
توثیق الحدیث : اخرجہ البخاری (/۲۷۴۵۔ فتح)و مسلم (۳۰۰۰)۔ 
۱۷۹۰۔ حضرت ہمام بن حارث حضرت مقدادؓ سے روایت کرتے ہیں کہ ایک آدمی حضرت عثمان ؓ کی (ان کے منہ پر) تعریف کرنے لگا تو مقدادؓ نے (اس کے منہ میں مٹی ڈالنے کا)ارادہ کیا اور گھٹنوں کے بل بیٹھ گئے اور اس کے منہ میں کنکریاں ڈالنے لگے۔ حضرت عثمان ؓ نے ان سے پو چھا : یہ تم کیا کر رہے ہو؟ انھوں نے بتا یا کہ رسول اللہﷺ نے فرمایا: جب تم (منہ پر)تعریف کرنے والوں کو دیکھو تو ان کے مونہوں میں مٹی ڈالو۔ 	 (مسلم)
یہ ممانعت کی احادیث ہیں جبکہ منہ پر تعریف کرنے کے جواز کی بہت سی احادیث وارد ہیں۔ 
توثیق الحدیث : اخرجہ مسلم (۳۰۰۲) (۶۹)۔ 
۳۶۱۔ باب: جس شہر میں وبا پھیل جائے وہاں سے جانے اور کسی دوسرے شہر سے اس شہر میں آنے کی کراہت 
اللہ تعالیٰ نے فرمایا: تم جہاں ہو گے موت تمہیں پالے گی، اگر چہ مظبوط قلعوں میں ہو۔ (النسا:۷۸)
اور فرمایا: تم اپنے ہاتھوں اپنے آپ کو ہلاکت میں نہ ڈالو۔ (البقرۃ :۱۹۵)
۱۷۹۱۔ حضرت ابن عباس ؓ سے روایت ہے کہ حضرت عمر بن خطاب ؓ ملک شام کی طرف روانہ ہوئے حتیٰ کہ آپ مقام ’’سرغ‘‘ پر پہنچے تو آپ کو ’’اجناؤ‘‘ (شام کے شہروں) کے امرا حضرت ابو عبیدہ بن جراحؓ اور ان کے ساتھی ملے تو انھوں نے حضرت عمرؓ کو بتا یا کہ۔ ملک شام میں تو وبا پھیل چکی ہے۔ حضرت ابن عباس ؓ بیان کرتے ہیں کہ حضرت عمر ؓ نے مجھے فرمایا کہ مہاجرین اولین کو میرے پاس بلاؤ۔ میں نے انہیں بلایا تو حضرت عمر ؓ نے ان سے مشورہ طلب کیا اور انہیں بتایا کہ ملک شام میں وبا پھیلی ہوئی ہے (اب کیا کرنا چاہیے)؟ ان کے درمیان اختلاف ہو گیا، بعض نے کہا : ایک (اچھے) مقصد کے تحت روانہ ہوئے ہیں ، ہم نہیں سمجھتے کہ۔ آ پ اس مقصد سے رجو ع کریں، بعض نے کہا :آپ کے ساتھ رسول اللہﷺ کے صحابہ اور دیگر لوگ ہیں اور ہم نہیں سمجھتے کہ آپ انہیں لے کر اس وبا میں چلے جائیں۔ حضرت عمر ؓ نے فرمایا:تم میرے پاس سے چلے جاؤ، پھر فرمایا کہ میرے پاس انصار کو بلاؤ۔ پس میں نے انہیں بلایا تو انھوں نے ان سے مشورہ کیا تو انھوں نے بھی مہاجرین کا سا انداز اختیار کیا اور انہی کی طرح اختلاف رائے کا اظہار کیا، تو حضرت عمر ؓ نے فرمایا: تم بھی میرے پاس سے چلے جاؤ، پھر فرمایا: میرے پاس یہاں موجود قریش کے ان عمر رسیدہ لوگوں کو بلاؤ جنھوں نے فتح مکہ کے وقت ہجرت کی۔ میں نے انہیں بلایا تو ان میں سے دو آدمیوں نے بھی اس مسئلے میں اختلاف نہ کیا بلکہ ان سب نے کہا: ہم تو یہی سمجھتے ہیں کے آپ ان لوگوں کو لے کر واپس چلے جائیں اور انہیں اس وبا کی طرف لے کر نہ جائیں۔ پس حضرت عمرؓ نے لوگوں میں اعلان کرا دیا کہ میں صبح کو (مدینے کی طرف) واپس لوٹوں گا، لہٰذا تم بھی صبح اس کی تیاری کرو۔ حضرت ابو عبیدہ بن جراحؓ نے کہا: کیا اللہ تعالیٰ کی تقدیر سے فرار اختیار کرتے ہو؟ حضرت عمر ؓ نے فرمایا: کاش!یہ بات آپ کے علاوہ کوئی اور کہتا ،حضرت عمرؓ ان سے اختلاف کرنے کو پسند نہیں کرتے تھے ، (اور کہا)ہاں !ہم اللہ کی تقدیر سے، اللہ کی تقدیر ہی کی طرف بھاگ رہے ہیں، مجھے بتاؤ اگر تمہارے پاس اونٹ ہو اور تم ایسی وادی میں اترو جس کے دو کنارے ہوں ان میں سے ایک سر سبز و شاداب ہو اور دوسرا بنجر تو کیا ایسے نہیں کہ اگر تم سرسبز و شاداب حصے میں چراؤ گے توا للہ کی تقدیر سے چراؤ گے اور اگر بنجر حصے میں چراؤ گے تو بھی اللہ کی تقدیر ہی سے چراؤ گے ؟ حضرت ابن عباس ؓ بیان کرتے ہیں : اتنے میں حضرت عبد الرحمن بن عوفؓ تشریف لائے ،وہ اپنی کسی ضرورت کے تحت کہیں گئے ہوئے تھے ، انھوں نے فرمایا: میرے پاس اس میں علم ہے ، میں نے رسول اللہﷺ کو فرماتے ہوئے سنا :جب تم اس وبا کے بارے میں سنو کہ یہ فلاں جگہ پھیلی ہوئی ہے تو تم وہاں نہ جاؤ اور جب یہ وبا ایسی جگہ پھیلے جہاں تم موجود ہو تو پھر وہاں سے بھاگنے کے لیے مت نکلو۔ پس حضرت عمر ؓ نے اللہ تعالیٰ کی حمد بیان کی اور وہاں سے واپس ہو گئے۔ (متفق علیہ)
توثیق الحدیث : اخرجہ البخاری (۱۰!۱۷۹۔ فتح)و مسلم (۲۲۱۹)۔ 
۱۷۹۲۔ حضرت اسامہ بن زید ؓ سے روایت ہے کہ نبیﷺ نے فرمایا: جب تم سنو کہ کسی جگہ وبا پھیلی ہوئی ہے تو وہاں نہ جاؤ اور جب یہ وبا ایسی جگہ پھیل جائے جہاں تم موجود ہو تو پھر وہاں سے نہ نکلو۔ 	 (متفق علیہ)
توثیق الحدیث : اخرجہ البخاری (/۱۷۸۱۰۔ ۱۷۹۔ فتح)و مسلم (۲۲۱۸)۔ 
۳۶۲۔ باب: جادو کی شدید حرمت 
اللہ تعالیٰ نے فرمایا: (حضرت)سلیمانؑ نے کفر نہیں کیا لیکن شیطانوں نے کفر کیا،وہ لوگوں کو جادو سکھاتے تھے۔ (البقرۃ:۱۰۲)
۱۷۹۳۔ حضرت ابو ہریرہ ؓ سے روایت ہے کہ نبیﷺ نے فرمایا: سات مہلک چیزوں سے بچو۔ صحابہ نے عرض کیا : یا رسول اللہﷺ وہ کیا ہیں !آپ نے فرمایا:اللہ تعالیٰ کے ساتھ شرک کرنا، جادو کرنا، کسی جان کو ناحق قتل کرنا جسے قتل کرنا اللہ نے حرام ٹھہرایا ہے، سود کھانا، یتیم کا مال کھانا، لڑ آئی کے موقع پر پیٹھ پھیر کر بھاگنا اور بھو لی پاک دامن عورتوں ہر تہمت لگانا۔ 	 (متفق علیہ)
توثیق الحدیث کے لیے حدیث نمبر (۱۶۱۴)ملاحظہ فرمائیں۔ 
۳۶۳۔ باب: کافروں کے علاقوں میں قرآن مجید ساتھ لے کر سفر کرنا منع ہے، جب اس کا دشمن کے ہاتھوں میں جانے کا اندیشہ ہو
۱۷۹۴۔ حضرت ابن عمر ؓ بیان کرتے ہیں کہ رسول اللہﷺ نے قرآن مجید کے ساتھ دشمن کی سرزمین کی طرف سفر کرنے سے منع فرمایا ہے۔ 	 (متفق علیہ)
توثیق الحدیث : اخرجہ البخاری (/۱۳۳۶۔ فتح)و مسلم (۱۸۶۹)۔ 
۳۶۴۔ باب: کھانے پینے، طہارت اور استعمال کی دیگر صورتوں میں سونے چاندی کے برتن استعمال کرنا حرام ہے 
۱۷۹۵۔ حضرت ام سلمہ ؓ سے روایت ہے کہ رسول اللہﷺ نے فرمایا: جو شخص چاندی کے برتن میں پیتا ہے تو وہ اپنے پیٹ میں جہنم کی آگ بھرتا ہے۔ 	 (متفق علیہ)
اور مسلم کی ایک روایت میں ہے : بے شک جو شخص سونے اور چاندی کے برتن میں کھاتا یا پیتا ہے (تو وہ اپنے پیٹ میں جہنم کی آگ بھرتا ہے)۔ 
توثیق الحدیث کے لیے حدیث نمبر (۷۷۸)ملاحظہ فرمائیں۔ 
۱۷۹۶۔ حضرت حذیفہ ؓ بیان کرتے ہیں کہ نبیﷺ نے ہمیں ریشم اور دیباج کے استعمال سے اور سونے اور چاندی کے برتن میں پینے سے منع فرمایا ہے اور فرمایا: یہ دنیا میں ان (کافروں) کے لیے ہیں اور آخر ت میں تمہارے لیے ہوں گے۔ 	 (متفق علیہ)
اور صحیحین میں ایک اور روایت ہے، حضرت حذیفہ ؓ بیان کرتے ہیں کہ میں نے رسول اللہﷺ کو فرماتے ہوئے سنا: تم ریشم پہنو نہ دیباج اور نہ ہی سونے چاندی کے برتنوں میں پیو اور نہ ہی ان کے پیالوں، پلیٹوں میں کھاؤ۔ 
توثیق الحدیث کے لیے حدیث نمبر (۷۷۷)ملاحظہ فرمائیں۔ 
۱۷۹۷۔ حضرت ابن سیرین ؒ بیان کرتے ہیں کہ حضرت انس بن مالک ؓ کے ساتھ مجوسیوں کے پاس بیٹھا ہوا تھا کہ چاندی کے برتن میں مٹھائی لائی گئی تو حضرت انس ؓ نے اسے نہیں کھایا ،پس اسے کہا گیا کہ اسے کسی اور برتن میں ڈالو لیں۔ اس نے اسے ایک پیالے میں بدل دیا اور پھر اسے لایا گیا تو آپ نے اسے تناول فرمایا۔  (بیہقی، سند حسن ہے)
توثیق الحدیث : اخرجہ البیھقی (/۲۸۱)۔ 
۳۶۵۔ باب: آدمی کے لیے زعفرانی رنگ کا لباس پہننا حرام ہے 
۱۷۹۸۔ حضرت انس بیان کرتے ہیں کہ نبیﷺ نے آدمی کو زعفرانی رنگ کا کپڑا پہننے سے منع فرمایا ہے۔ 	 (متفق علیہ)
توثیق الحدیث : اخرجہ البخاری (/۳۰۴۱۰۔ فتح)و مسلم (۲۱۰۱)۔ 
۱۷۹۹۔ حضرت عبد اللہ بن عمرو بن عاص ؓ بیان کرتے ہیں کہ نبیﷺ نے مجھے زرد رنگ کے دو کپڑے پہنے ہوئے دیکھا تو فرمایا: کیا تیری ماں نے تجھے یہ کپڑے پہنے کا حکم دیا ہے ؟ میں نے عرض کیا: کیا میں انہیں دھو ڈالوں ؟ آپ نے فرمایا: نہیں بلکہ انہیں جلادو۔ 
اور ایک روایت میں ہے ، آپ نے فرمایا: یہ کافروں کا لباس ہے، پس تم اسے مت پہنو۔ (مسلم)
توثیق الحدیث : اخرجہ مسلم (۲۰۷۷) (۲۸)والرایۃ الثانیۃ عندہ (۲۰۷۷) (۲۸)۔ 
۳۶۶۔ باب: ایک دن اور رات تک خاموش رہنا منع ہے 
۱۸۰۰۔ حضرت علی ؓ بیان کرتے ہیں کہ میں نے رسول اللہﷺ سے یہ فرمان یاد کیا ہے : بالغ ہونے کے بعد یتیمی نہیں اور ایک دن اور رات تک خاموش رہنے کی کوئی حیثیت نہیں (ابو داؤد۔ سند حسن ہے)
امام خطابی۔ ؒ نے اس حدیث کی تفسیر میں فرمایا ہے کہ جاہلیت کی عبادات میں خاموش رہنا بھی تھا، پس اسلام میں ایسی عبادت سے منع کر دیا اور انہیں ذکر الہیٰ کرنے اور خیرو بھلائی کی بات کرنے کا حکم دیا گیا ہے۔ 
توثیق الحدیث : صحیح دون قولہ ( (ولا صمات یوم الی اللیل))،اخرجہ ابو داؤد (۲۸۷۳)بھذا اللفظ۔ 
حدیث کا پہلا حصہ صحیح ہے کہ بالغ ہونے کے بعد یتیمی نہیں۔ جبکہ دوسرا حصہ ایک دن اور رات خاموش رہنے کی کوئی حیثیت نہیں صحیح سند سے ثابت نہیں۔ 
۱۸۰۱۔ حضرت قیس بن ابو حازم بیان کرتے ہیں کہ حضرت ابو بکر صدیقؓ احمس قبیلے کی عورت کے پاس تشریف لائے ،جسے زینب کہا جاتا تھا،آپ نے اسے دیکھا کہ وہ بولتی نہیں تو آپ نے فرمایا: اسے کیا مسئلہ ہے ،یہ بات کیوں نہیں کرتی؟ انھوں نے بتایا کہ اس نے خاموش رہنے کا ارادہ کیا ہے۔ آپ نے اسے فرمایا:تم بات چیت کرو، اس لیے کہ یہ جائز نہیں ، یہ تو عمل جاہلیت میں سے ہے پس اس نے بات چیت کرنا شروع کر دیا۔ (بخاری)
توثیق الحدیث : اخرجہ البخاری (/۱۴۷۷۔ ۱۴۸۔ فتح)۔ 
۳۶۷۔ باب: انسان کا اپنے باپ یا اپنے آقا کے علاوہ کسی اور کی طرف کی طرف منسوب ہونے کی حرمت 
۱۸۰۲۔ حضرت سعد بن ابی وقاص ؓ سے روایت ہے کہ نبیﷺ نے فرمایا: جس شخص نے اپنے آپ کو۔ اپنے باپ کے علاوہ کسی اور کی طرف جھوٹا منسوب کیا اور وہ جانتا ہے کہ وہ اس کا باپ نہیں ہے تو اس پر جنت حرام ہے۔ (متفق علیہ)
توثیق الحدیث : اخرجہ البخاری (/۵۴۱۲۔ فتح)و مسلم (۶۳)۔ 
۱۸۰۳۔ حضرت ابو ہریرہ ؓ سے روایت ہے کہ نبیﷺ نے فرمایا: اپنے باپ سے اعراض اور بے رغبتی نہ کرو، پس جس شخص نے اپنے باپ سے اعراض کیا تو یہ کفر ہے۔ (متفق علیہ)
توثیق الحدیث : اخرجہ البخاری (/۵۴۱۲۔ فتح)و مسلم (۶۲)۔ 
۱۸۰۴۔ حضرت یزید بن شریک بن طارق بیان کرتے ہیں کہ میں نے حضرت علیؓ کو منبر پر دیکھا اور ا نہیں خطاب فرماتے ہوئے سنا، انہوں نے کہا: اللہ تعالیٰ کی قسم !ہمارے پاس کتاب اللہ کے علاوہ کوئی اور کتاب نہیں جسے ہم پڑھتے ہوں اور جو کچھ اس صحیفے میں ہے۔ انھوں نے اس صحیفے کو پھیلایا تو اس میں (دیت کے)اونٹوں کی عمریں اور کچھ زخموں (کی دیت) کے بارے میں احکامات تھے اور اس میں یہ بھی تھا کہ رسول اللہﷺ نے فرمایا: مدینہ عیر سے ثور تک حرم ہے۔ پس جس شخص نے اس میں کوئی بدعت ایجاد کی یا کسی بدعتی کو پناہ دی تو اس پر اللہ تعالیٰ، فرشتوں اور تمام لوگوں کی لعنت ہے۔ اللہ تعالیٰ قیامت والے دن اس سے فرض قبول کرے گا نہ نفل۔ مسلمانوں کا عہد ایک ہے جس کے ساتھ ان کا ایک ادنی آدمی بھی کوشش کر سکتا ہے (یعنی وہ پناہ دے سکتا ہے اور اس کی پناہ کی حفاظت کی جائے گی)
جس شخص نے کسی مسلمان کے عہد کو توڑا تو اس پر اللہ کی، فرشتوں کی اور تمام انسانوں کی لعنت ہے، اللہ قیامت والے دن اس سے فرض قبول کرے گا نہ نفل اور جس نے اپنے آپ کو اپنے باپ کے علاوہ کسی اور کی طرف یا اپنے اقا کے علاوہ کسی اور کی طرف منسوب کیا تو اس پر اللہ کی فرشتوں کی اور تمام لوگوں کی لعنت ہے، اللہ قیامت والے دن اس کا فرض قبول فرمائے گا نہ نفل۔ (متفق علیہ)
توثیق الحدیث : اخرجہ البخاری (/۸۱۴۔ فتح)و مسلم (۱۳۷۰)۔ 
۱۸۰۵۔ حضرت ابوذر ؓ سے روایت ہے کہ انھوں نے رسول اللہﷺ کو فرماتے سنا: جس شخص نے بھی جانتے بوجھتے اپنے آپ کو اپنے والد کے علاوہ کسی اور کی طرف منسوب کیا تو اس نے کفر کیا اور جس نے کسی ایسی چیز کا دعویٰ کیا جو اس کی نہیں ہے تو وہ ہم میں سے نہیں ،وہ اپنا ٹھکانہ جہنم میں بنا لے اور جس شخص نے کسی کو کافر کہہ کر پکارا یا اسے کہا : اے اللہ کے دشمن ! اور وہ ایسا نہ ہوا تو وہ کلمہ اس کہنے والے پر لوٹ آتا ہے۔ 	 (متفق علیہ۔ یہ الفاظ مسلم کی روایت کے ہیں)
توثیق الحدیث : اخرجہ البخاری (/۵۳۹۶۔ فتح)و مسلم (۶۱)۔ 
۳۶۸۔ باب:اﷲ تعالیٰ اور اس کے رسولﷺ نے جن چیزوں سے منع کیا ہے ان کے ارتکاب سے ڈرانا 
اللہ تعالیٰ نے فرمایا: ’’جوا س کے رسول کے حکم کی مخالفت کرتے ہیں انہیں اس بات سے ڈر جانا چاہیے کہ ان پر کوئی بڑ ی افت۔ آ پڑے یا انہیں دردناک عذاب پہنچے۔ ‘‘ (سورۃ النور:۶۳) 
اور فرمایا: ’’اللہ تعالیٰ تمہیں اپنی ذات سے ڈراتا ہے۔ ‘‘ (سورۃ العمران:۳۰)
نیز فرمایا: ’’بے شک تیرے رب کی گرفت بہت سخت ہے۔ ‘‘ (سورۃ البروج :۱۲)
اور فرمایا: ’’او راسی طرح ہے تیرے رب کی گرفت جب وہ بستیوں والوں کو پکڑ تا ہے جب کہ وہ ظلم کا ارتکاب کرتی ہیں ، بے شک اس کی پکڑ نہایت دردناک ہے۔ ‘‘ (ھود:۱۰۲) 
۱۸۰۶۔ حضرت ابو ہریرہ ؓ سے روایت ہے کہ نبیﷺ نے فرمایا: ’’بے شک اللہ تعالیٰ کو غیرت اتی ہے اور اللہ تعالیٰ کی غیرت یہ ہے کہ آدمی وہ کام کرے جو اللہ تعالیٰ نے اس کے لیے حرام کیا ہے۔ ‘‘  (متفق علیہ) 
توثیق الحدیث کے لیے حدیث نمبر (۶۴) ملا حظہ فرمائیں۔ 
۳۶۹۔ باب: جب کوئی شخص کسی منع کردہ کام کا ارتکاب کر لے تو وہ کیا پڑھے اور کیا کرے ؟ 
اللہ تعالیٰ نے فرمایا: ’’اگر شیطان کی چھیڑ چھاڑ تمہیں (اللہ تعالیٰ کی نافرمانی) پر ابھارے تو اللہ تعالیٰ کی پناہ طلب کر و۔ ‘‘ (سورۃ فصلت : ۳۶) 
نیز فرمایا: ’’بے شک جو لوگ اللہ تعالیٰ سے ڈرنے والے ہیں جب ان کو شیطان کی طرف سے وسوسہ پہنچتا ہے تو وہ ہوشیار ہو جاتے ہیں۔ اور وہ (دل کی۔ آنکھیں کھول کر) دیکھنے لگتے ہیں۔ ‘‘ 
 (سورۃ الأعراف: ۲۰۱)
اور فرمایا: ’’وہ لوگ جو کوئی برا کام کر بیٹھتے ہیں یا اپنی جانوں پر ظلم طلب کر لیتے ہیں تو (فوراً)اللہ کو یاد کرتے ہیں اور اپنے گنا ہوں کی مغفرت طلب کرتے ہیں اور اللہ تعالیٰ کے سوا کون گنا ہوں کو بخش سکتا ہے ؟ او ر وہ اپنے کیے پر اصرار نہیں کرتے ، جب کہ وہ جانتے ہوتے ہیں۔ یہی و ہ لوگ ہیں جن کو بدلہ ان کے رب کی طرف سے مغفرت ہے اور ایسے باغات ہیں جن کے نیچے نہریں جاری ہوں گی، وہ ان میں ہمیشہ رہیں گے اور (نیک) کام کرنے والوں کو کیا اچھا اجر ہے۔ ‘‘ (سورۃ آل عمران : ۱۳۵، ۱۳۶) 
اور فرمایا: ’’تم سب کے سب اللہ کی طرف رجوع کر و، اے ایمان والو! تاکہ تم فلاح پاؤ۔ ‘‘ 
 (سورۃ النور : ۳۱) 
۱۸۰۷۔ حضرت ابو ہریرہ ؓ سے روایت ہے کہ نبیﷺ نے فرمایا: ’’جس شخص نے قسم اٹھائی اور اپنی قسم میں کہا:لات و عزیٰ کی قسم !	تو اسے چاہیے کہ وہ لا الہ الا اللہ پڑھ لے اور جو اپنے ساتھی سے کہے : آؤ جوا کھیلیں تو اسے چاہیے کہ وہ صدقہ کرے۔ ‘‘ (متفق علیہ) 
توثیق الحدیث : اخرجہ البخاری (۸!۶۱۱۔ فتح)،،و مسلم (۱۶۴۷) 


متفرق احادیث او ر علامات قیامت کا بیان 

۳۷۰۔ باب:متفرق احادیث اور علامات قیامت 

۱۸۰۸۔ حضرت نواس بن سمعان ؓ بیان کرتے ہیں کہ ایک صبح رسول اللہﷺ نے دجال کا ذکر فرمایا تو آپ نے اس فتنے کو گھٹا یا اور کبھی بڑھایا (یعنی کبھی اس کی تحقیر کی اور کبھی اسے بڑا خطرناک بتایا، یا کبھی بلند آواز سے گفتگو کی اور کبھی پست آواز سے) حتیٰ کہ ہم نے سمجھا کہ وہ قریب ہی کھجوروں کے جھنڈ میں ہے۔ پس جب ہم شام کے وقت آپ کی خدمت میں حاضر ہوئے تو آپ نے اس کے متعلق ہمارے اندر اثرات محسوس کیے تو آپ نے فرمایا: ’’تمہارا کیا حال ہے ؟‘‘ ہم نے عرض کیا : یا رسول اللہ!آپ نے صبح کے وقت دجال کا ذکر فرمایا تھا۔ آپ نے اسے کبھی حقیر اور کبھی بڑا خطر ناک کر کے بیان کیا حتیٰ کہ ہم نے گمان کیا کہ وہ قریب ہی کھجوروں کے جھنڈ میں ہے آپ نے فرمایا: ’’مجھے تمہارے بارے میں دجال کے علاوہ اور چیزوں سے زیادہ شدید اندیشہ ہے ، اگر دجال میری موجودگی میں نکلا تو میں تمہارے علا وہ اکیلا ہی اس سے نمٹ لوں گا اور اگر وہ میرے بعد نکلے گا تو ہر شخص اپنا دفاع خود کرے گا اور اللہ تعالیٰ ہر مسلمان پر میرا جانشین ہے۔ اور وہ (دجال) نوجوان اور گھنگریالے بالوں والا ہو گا اور اس کی ایک آنکھ ابھری ہوئی ہو گی گویا کہ میں اسے عبدالعزیٰ بن قطن سے تشبیہ دیتا ہوں۔ پس تم میں سے جو شخص اسے پائے تو اسے چاہیے کہ وہ اس پر سورۂ کہف کا ابتدائی حصہ پڑھے۔ بے شک وہ شام اور عراق کے درمیانی راستے پر ظاہر ہو گا اور وہ دائیں بائیں سب پھر جائے گا، اے اللہ کے بندو! تم ثابت قدم رہنا۔ ‘‘ صحابہ کہتے ہیں : ہم نے عرض کیا : یا رسول اللہ! وہ زمین میں کتنی مدت ٹھہرے گا ؟آپ نے فرمایا: ’’چالیس دن اور (ان میں سے پہلا) دن ایک سال کی طرح ہو گا اور (دوسرا) دن ایک مہینے کی طرح اور (تیسرا)دن ایک جمعہ کی طرح اور اس کے باقی دن تمہارے دنوں کی طرح ہوں گے۔ ‘‘ ہم نے عرض کیا : یا رسول اللہ! کیا وہ دن جو ایک سال کی طرح ہو گا اس میں ہمارے لیے ایک دن کی (پانچ) نمازیں ہی کافی ہوں گی ؟ آپ نے فرمایا: ’’نہیں ! بلکہ تم اس دن کا اس کے مطابق اندازہ کرنا (اور اس کے حساب سے نمازیں پڑھتے رہنا)۔ ‘‘ ہم نے عرض کیا اس کی زمین میں چلنے کی رفتار اور تیزی کا کیا حال ہو گا؟ آپ نے فرمایا: ’’بارش کی طرح، جس کے پیچھے ہوا ہو۔ پس وہ ایک قوم کے پاس آئے گا اور انہیں دعوت دے گا تو وہ اس پر ایمان لے آئیں گے اور اس کی بات مان لیں گے۔ پس وہ آسمان کو حکم دے گا تو بارش برسائے گا اور ز مین کو حکم دے گا تو وہ نبا تات اگائے گی۔ جب ان کے جانور شام کو ان کے پاس واپس آئیں گے تو ان کے کوہان پہلے سے کہیں لمبے ہوں گے ، ان کے تھن مکمل طور پر بھرے ہوں گے ، ان کی کوکھیں  (سیر ہونے کی وجہ سے) زیادہ پھیلی ہو ئی اور کشادہ ہوں گی۔ پھر وہ ایک دوسری قوم کے پاس جائے گا اور انہیں دعوت دے گا لیکن وہ اس کی دعوت قبول نہیں کریں گے ، وہ ان کے پاس سے واپس جائے گا تو وہ فورا قحط زدہ نہیں ہو جائیں گے اور ان کے مال میں سے ان کے ہاتھوں میں کچھ بھی نہیں ہو گا۔ وہ کسی بنجر زمین پر سے گزرے گا تو اسے کہے گا : اپنے خزانے نکال دو، تو اس کے خزانے شہد کی مکھیوں کی طرح اس کے پیچھے لگ جائیں گے۔ پھر وہ ایک بھر پور جوانی والے آدمی کو بلائے گا اور اس پر تلوار کا وار کرے گا جو اسے تیر انداز کے نشانے کی طرح دو ٹکڑے کر دے گا پھر وہ اسے بلائے گا تو وہ آئے گا اور اس کا چہرہ چمکتا دمکتا اور ہنستا ہوا ہو گا۔ پس دجال اس (فتنہ و فساد کی) حالت میں ہو گا کہ اللہ تعالیٰ مسیح ابن مریم کو مبعوث فرمائے گا۔ پس وہ (آسمان سے) دمشق کی مشرقی جانب سفید مینار پر زرد رنگ کا جوڑا پہنے ہوئے اپنی دونوں ہتھیلیوں کو دو فرشتوں کے پروں پر رکھے ہوئے اتریں گے ، جب وہ اپنا سر جھکائیں گے تو پانی کے قطرے گریں گے اور جب سر کو اٹھائیں گے تو ان سے موتی کی طرح چاندی کی بوندیں گریں گی  (یعنی ان سے پانی کے قطرے موتی کی طرح چاندی کی بوندیں بن کر یعنی نہایت سفید چمکدار بن کر گریں گی) آپ کے سانس کی بھا پ جس کا فر کو بھی پہنچے گی وہ مر جائے گا اور آپ کا سانس آپ کی حد نظر تک پہنچے گا، آپ دجال کا تعاقب کریں گے ،حتیٰ کہ اسے ’’باب لد‘‘ کے پا س جا لیں گے اور اسے قتل کر دیں گے۔ پھر عیسی ؑ ایسے لوگوں کے پاس آئیں گے جنہیں اللہ نے اس دجال کے فتنے سے بچا لیا ہو گا، حضرت عیسیٰؑ ان کے چہروں پر ہاتھ پھریں گے۔ اور انہیں جنت میں ان کے درجات کے بارے میں بتائیں گے۔ پس وہ (عیسیٰ ؑ) ابھی اسی حالت میں ہوں گے کہ اللہ تعالیٰ حضرت عیسیٰ ؑ کی طرف وحی فرمائے گا کہ میں نے اپنے کچھ ایسے بندے نکالے ہیں جن کے لڑ نے کی کسی میں طاقت نہیں ، آپ میرے بندوں کو کوہ طور پر لے جا کر ان کی حفاظت فرمائیں۔ اور اللہ تعالیٰ یا جوج ماجوج کو بھیجے گا اور وہ ہر بلندی سے پستی کی طرف تیزی سے دوڑیں گے۔ ان کا پہلا قافلہ بحیرہ طبریہ سے گزرے گا اور وہ اس کا سارا پانی پی جائے گا اور جب ان کا بعد والا قافلہ وہاں سے گزرے گا تو وہ کہے گا کہ یہاں کبھی پانی ہو تا تھا اور اس عرصے میں اللہ تعالیٰ کے نبی عیسیٰؑ اور ان کے ساتھی محصور رہیں گے حتیٰ کہ ان میں سے ہر ایک کو بیل کی ایک سری تمہارے آج کے کسی ایک کے سو دینار سے بہتر معلوم ہو گی۔ پس اللہ تعالیٰ کے نبی عیسیٰ ؑ اور ان کے ساتھی اللہ کی طرف متوجہ ہوں گے تو اللہ ان (یاجوج ماجوج) کی گر دنوں میں ایک کیڑا پیدا کر دے گا جس سے وہ ایک جان کی طرح مر جائیں گے۔ پھر اللہ تعالیٰ کے نبی حضرت عیسیٰؑ اور ان کے ساتھی زمین پر اتریں گے تو وہ زمین میں ایک بالشت جگہ بھی ایسی نہیں پائیں گے جو ان کی (لاشوں کی) گندگی اور سخت بدبو سے خالی ہو۔ پس اللہ تعالیٰ کے نبی حضرت عیسیٰ ؑ اور ان کے ساتھی اللہ کی طرف متوجہ ہوں گے تو اللہ ایسے بڑے پرندے بھیجے گا جیسے بختی اونٹوں کی گردنیں ہوتی ہیں۔ پس وہ پرندے ان کی لاشوں کو اٹھائیں گے اور جہاں اللہ چاہے گا پھینک دیں گے۔ اور اللہ تعالیٰ بارش نازل فرمائے گا جو ہر مکان اور خیمے پر برسے گی اور وہ ساری زمین کو دھو دے گی حتیٰ کہ وہ اسے شیشے کی طرح صاف کر دے گی۔ پھر زمین سے کہا جائے گا اپنے پھل اگا اور اپنی برکت پھیر لا۔ پس اس دور میں ایک جماعت ایک انار کھائے گی اور وہ اس کے چھلکے سے سایہ حاصل کریں گے اور دودھ میں برکت ڈال دی جائے گی حتیٰ کہ ایک دودھ دینے والی اونٹنی لوگوں کی ایک جماعت کو کافی ہو گی اور ایک دودھ دینے والی گائے لوگوں کے ایک قبیلے کو کافی ہو گی۔ اور دودھ دینے والی ایک بکری لوگوں میں سے ایک گھرانے کو کافی ہو گی پس وہ اسی حالت میں ہوں گے کہ اللہ ایک پاکیزہ ہوا بھیجے گا جوان کو ان کی بغلوں کے نیچے سے لگے گی اور وہ ہر مومن اور مسلمان کی روح قبض کر لے گی اور پھر صرف بد ترین لوگ ہی باقی رہ جائیں گے جو اس زمین پر گدھوں کی طرح اعلانیہ لوگوں کے سامنے عورتوں سے جماع کریں گے۔ پس انہی لوگوں پر قیامت قائم ہو گی۔ ‘‘ (مسلم) 
توثیق الحدیث :اخرجہ مسلم (۲۹۳۷) (۱۱۰) 
۱۸۰۹۔ حضرت ربعی بن حراش بیان کرتے ہیں کہ میں حضرت ابو مسعود انصاری کے ساتھ حضرت حزیفہ بن یمان ؓ کے پاس گیا تو حضرت ابو مسعود ؓ نے انہیں کہا : آپ نے رسول اللہﷺ سے دجال کے بارے میں جو سنا ہے وہ مجھے بتائیں ؟ انھوں نے کہا: ’’بیشک دجال نکلے گا اس کے ساتھ پانی اور آگ ہو گی۔ پس لوگ جسے پانی سمجھیں گے وہ آگ ہو گی۔ جو جلا دینے والی ہو گی اور لوگ جسے آگ سمجھیں گے وہ ٹھنڈا اور میٹھا پانی ہو گا۔ پس تم میں سے جو کوئی اسے پائے تو وہ جسے آگ سمجھتا ہو اس میں گرے ، اس لیے کہ وہ تو شیریں اور عمدہ پانی ہو گا۔ ‘‘ پس حضرت ابو مسعود ؓ نے فرمایا: ’’میں نے بھی یہ حدیث۔ رسول اللہﷺ سے سنی ہے۔ ‘‘ (متفق علیہ) 
توثیق الحدیث :اخرجہ البخاری (۶!۴۹۴۔ فتح)،و مسلم (۲۹۳۴و۲۹۳۵) 
۱۸۱۰۔ حضرت عبداللہ بن عمر و بن عاص ؓ بیان کرتے ہیں کہ رسول اللہﷺ نے فرمایا: ’’دجال میری امت میں نکلے گا اور چالیس تک رہے گا، میں نہیں جانتا کہ چالیس دن یا چالیس مہینے یا چالیس سال، پھر اللہ عیسیٰؑ ابن مریم کو مبعوث فرمائے گا، وہ اسے تلاش کریں گے اور اسے قتل کریں گے ، پھر لوگ سات سال تک اسی طرح رہیں گے کہ کسی دو آدمیوں کے درمیان کوئی دشمنی نہیں ہو گی،پھر اللہ تعالیٰ شام کی طرف سے ٹھنڈی ہوا بھیجے گا۔ تو روئے زمین پر کوئی ایک شخص بھی ایسا نہیں بچے گا جس کے دل میں ذرہ برابر بھلائی یا ایمان ہو گا مگر وہ ہوا اس کی روح قبض کر لے گی، حتیٰ کہ اگر تم میں سے کو ئی شخص پہاڑ کے اندر بھی گھسا ہو گا تو ہوا وہاں بھی پہنچ کر اس کی روح قبض کر لے گی۔ اور پھر بد ترین لوگ ہی باقی رہ جائیں گے ، جن میں (شر انگیزی اور قضائے شہوت کے اعتبار سے) پرندوں کی سی پھرتی اور (ایک دوسرے کے تعاقب اور خونریزی میں) خودبخود جانوروں کی سی۔ درندگی ہو گی۔ وہ کسی نیکی کو نیکی سمجھیں گے نہ کسی برائی کو برائی۔ پس شیطان ان کے پاس انسانی شکل میں آئے گا اور کہے گا : کیا تم میری بات نہیں مانتے ؟ وہ کہیں گے : تم ہمیں کیا حکم دیتے ہو؟ پس وہ انہیں بتوں کی پوجا کرنے کا حکم دے گا اور وہ اپنے رزق سے فائدہ حاصل کرتے ہوں گے اور ان کی زندگی بڑے آرام سے گزر رہی ہو گی۔ پھر صور پھونکا جائے گا۔ پس جو شخص بھی اسے سنے گا وہ اپنی گر دن کو جھکا لے گا ور پھر اسے اٹھائے گا۔ سب سے پہلا شخص جو اسے سنے گا وہ ہے جو اپنے اونٹوں کے حوض کی لپائی اور درستی کر رہا ہو گا تو وہ بے ہو ش ہو جائے گا اور دوسرے لوگ بھی بے ہوش ہو جائیں گے۔ پھر اللہ تعالیٰ بارش بھیجے گا یا فرمایا اللہ بارش نازل فرمائے گا، گو یا کہ وہ بارش شبنم کی طرح ہو گی، جس سے لوگوں کے جسم اگیں گے ، پھر وہ دوبارہ صور پھونکا جائے گا تو پھر سب کھڑے ہو کر دیکھنے لگیں گے۔ پھر انہیں کہا جائے گا : اے لوگو! اپنے رب کی طرف چلو اور (فرشتوں سے کہا جائے گا) انہیں ٹھہراؤ۔ اس لیے کہ ان سے باز پرس ہو گی پھر کہا جائے گا :ان سے جہنمیوں کو نکال لو۔ پوچھا جائے گا : کتنے ؟ جواب دیا جائے گا کہ ہر ہزار میں سے نو سو ننا نوے۔ پس یہ ایسا دن ہو گا جو بچوں کو بوڑھا کر دے گا اور یہی وہ دن ہے جب پنڈلی کھولی جائے گی۔ ‘‘ (مسلم) 
توثیق الحدیث :اخرجہ مسلم (۲۹۴۰) 
۱۸۱۱۔ حضرت انس ؓ بیان کرتے ہیں کہ رسول اللہﷺ نے فرمایا: ’’دجال مکہ اور مدینہ کے علا وہ ہر شہر میں داخل ہو گا اور مکہ اور مدینہ کے ہر داخلے کے راستے اور پہاڑ ی درے پر فرشتے صفیں باندھے ان دونوں کی حفاظت کرنے پر مقرر ہوں گے۔ پس وہ (مدینے کے قریب) شور والی زمین پر اترے گا تو مدینہ تین مرتبہ زلزلوں سے لرز اٹھے گا اور اللہ تعالیٰ مدینے سے ہر کافر و منافق کو باہر نکال دے گا۔ ‘‘  (مسلم) 
توثیق الحدیث :اخرجہ مسلم (۲۹۴۳) 
۱۸۱۲۔ حضرت انس ؓ سے روایت ہے کہ رسول اللہﷺ نے فرمایا: ’’اصفہان کے ستر ہزار یہودی دجال کی پیروی کریں گے ، جنھوں نے جسموں پر سبز چادریں لپٹی ہوں گی۔ ‘‘ (مسلم) 
توثیق الحدیث :اخرجہ مسلم (۲۹۴۴) 
۱۸۱۳۔ حضرت ام شریک ؓ سے روایت ہے کہ انھوں نے نبیﷺ کو فرماتے ہوئے سنا: ’’لوگ دجال کے خوف سے فرار ہو کر پہاڑوں میں چلے جائیں گے۔ ‘‘ (مسلم) 
توثیق الحدیث :اخرجہ مسلم (۲۹۴۵) 
۱۸۱۴۔ حضرت عمران بن حصین ؓ بیان کرتے ہیں کہ میں نے رسول اللہﷺ کر فرماتے ہوئے سنا : ’’حضرت آدم ؑ کی تخلیق سے لے کر قیام قیامت تک دجال کے فتنے سے بڑھ کر کوئی فتنہ نہیں۔ ‘‘ (مسلم) 
توثیق الحدیث :اخرجہ مسلم (۲۹۴۶) 
۱۸۱۵۔ حضرت ابو سعید خدری ؓ سے روایت ہے کہ نبیﷺ نے فرمایا: ’’دجال نکلے گا تو مومنوں۔ میں سے ایک آدمی اس کی طرف جائے گا، جس راستے میں دجال کے پہرے دار ہوں جاسوس اسے ملیں گے ، وہ اس سے پوچھیں گے :تم کہاں کا ارادہ رکھتے ہو؟ وہ کہے گا : میں اس کی طرف جانے کا ارادہ رکھتا ہوں جو نکلا ہے۔ وہ اسے کہیں گے : کیا تم ہمارے رب پر ایمان نہیں رکھتے ہو؟ وہ جواب دے گا :ہمارے رب میں تو کوئی پوشیدگی نہیں۔ پس وہ کہیں گے : اسے قتل کر دو، پھر وہ آپس میں ایک دوسرے سے کہیں گے : کیا تمہارے رب نے تمہیں منع نہیں کیا کہ تم نے اسکی اجازت کے بغیر کسی کو قتل نہیں کرنا۔ تب وہ اسے دجال کے پاس لے جائیں گے۔ جب مومن اسے دیکھے گا تو کہے گا : اے لوگو! یہ وہی دجال ہے جس کا رسول اللہﷺ نے ذکر فرمایا تھا۔ دجال اس کے بارے میں حکم دے گا کہ اسے پیٹ کے بل لٹا یا جائے ، پھر کہے گا کہ اسے پکڑ و اور اس کے سر اور چہرے پر مارو۔ پس اس طرح مار مار کر اس کی پیٹھ اور پیٹ کو کشادہ کر دیا جائے گا، پھر وہ پو چھے گا : کیا تم مجھ پو ایمان لاتے ہو ؟ وہ مومن جواب دے گا: تو تو مسیح کذاب ہے۔ پس اس کے بارے میں حکم دیا جائے گا تو اس کو۔ سر کے درمیان سے ارے کے ساتھ چیر دیا جائے گا۔ حتیٰ کہ اس کی دونوں ٹانگوں کے درمیان میں دو ٹکڑے کر دیے جائیں گے۔ پھر دجال اس کے دونوں ٹکڑوں کے درمیان چلے گا۔ پھرے اسے کہے گا : کھڑا ہو جا!تو وہ بالکل سیدھا کھڑا ہو جائے گا۔ پھر وہ دجال اس سے پو چھے گا : کیا تم مجھ پر ایمان لاتے ہو۔ مومن جواب دے گا : تیرے بارے میں تو میری بصیرت میں مزید اضافہ ہو گیا ہے۔ پھر وہ کہے گا : اے لوگو! (سن لو!) میرے بعد یہ لوگوں میں سے کسی کے ساتھ بھی اس طرح نہیں کر سکے گا۔ پس دجال اسے پکڑ لے گا تا کہ اسے ذبح کرے تو اللہ تعالیٰ اس کی گردن اور ہنسلی تک کے حصے کو تانبا بنا دے گا۔ پھر وہ اسے قتل کر نے کی کوئی سبیل نہیں پائے گا تو وہ اسے ہاتھوں اور پاؤں سے پکڑ کر پھینک دے گا، لوگ سمجھیں گے کہ اس نے اسے آگ میں پھینکا ہے حالانکہ اسے۔ جنت میں ڈال دیا جائے گا۔ ‘‘ پس رسول اللہﷺ نے فرمایا: ’’رب العالمین کے نزدیک یہ شخص سب لوگوں سے زیادہ بڑ ی شہادت والا ہو گا۔ ‘‘ (مسلم۔ بخاری نے بھی اسی مفہوم میں بعض حصہ روایت کیا ہے۔ ) 
توثیق الحدیث :اخرجہ مسلم (۲۹۳۸) (۱۱۳)، واما بعضہ الذی اخرجہ البخاری (۱۳!۱۰۱فتح)۔ 
۱۷۱۶۔ حضرت مغیرہ بن شعبہ ؓ بیان کرتے ہیں کہ رسول اللہﷺ سے دجال کے بارے میں مجھ سے زیادہ کسی نے سوال نہیں کیے ،آپ نے مجھے فرمایا: اس سے تمہیں کیا نقصان پہنچے گا۔ میں نے عرض کیا: لوگ کہتے ہیں کہ اس کے ساتھ روٹی کا پہاڑ اور پانی کی نہر ہو گی۔ آپ نے فرمایا: وہ اللہ تعالیٰ پر اس سے بھی زیادہ آسان ہے۔ (متفق علیہ)
توثیق الحدیث :اخرجہ البخاری (/۸۹۱۳۔ فتح)و مسلم (۲۹۳۹) (۱۱۵)۔ 
۱۸۱۷۔ حضرت انس ؓ بیان کرتے ہیں کہ رسول اللہﷺ نے فرمایا: کوئی نبی ایسا نہیں جس نے اپنی امت کو کانے اور جھوٹے (دجال)سے نہ ڈرایا ہو۔ خبر دار !دجال کا نا ہے اور تمہارا رب کانا نہیں ہے ،اس کی دونوں آنکھوں کے درمیان ’’ک۔ ف۔ ر‘‘ لکھا ہوا ہو گا۔ (متفق علیہ)
۱۸۱۸۔ حضرت ابوہریرہ ؓ بیان کرتے ہیں کہ رسول اللہﷺ نے فرمایا: کیا میں تمہیں دجال کے بارے میں ایسی بات نہ بتاؤں جو کسی نبی نے اپنی امت کو نہیں بتائی، سن لو!وہ کانا ہے اور جب وہ آئے گا تو اس کے ساتھ جنت اور دوزخ جیسی دو چیزیں ہوں گی، پس وہ چیز جسے وہ جنت کہے گا وہ دوزخ ہو گی۔ 	 (متفق علیہ)
توثیق الحدیث :اخرجہ البخاری (/۳۷۰۶)و مسلم (۲۹۳۶)۔ 
۱۸۱۹۔ حضرت ابن عمر ؓ سے روایت ہے کہ رسول اللہﷺ نے لوگوں کے سامنے دجال کا تذکرہ کرتے ہوئے فرمایا: ’’بے شک اللہ تعالیٰ کا نا نہیں ہے ، سن لو! مسیح دجال دائیں آنکھ سے کانا ہے ، گو یا اس کی آنکھ ابھرا ہوا انگور ہے۔ ‘‘ (متفق علیہ) 
توثیق الحدیث : اخرجہ البخاری (۶!۳۷۰۔ فتح)و مسلم (۴!۲۲۴۷) (۱۰۰)
۱۸۲۰۔ حضرت ابو ہریرہ ؓ سے روایت ہے کہ رسول اللہﷺ نے فرمایا: قیامت قائم نہیں ہو گی حتیٰ کہ مسلمان یہودیوں سے جنگ کریں گے اور پھر یہودی جس پتھر یا درخت کے پیچھے چھپے گا تو وہ پتھر اور درخت بول کر کہے گا:اے مسلمان ! یہ یہودی میرے پیچھے ہے ،پس آؤ اور اسے قتل کرو،سوائے غرقد درخت کے اس لیے کہ یہ یہودیوں کا درخت ہے۔ (متفق علیہ)
توثیق الحدیث :اخرجہ البخاری (/۱۰۳۶۔ فتح)و مسلم (۲۹۲۲)۔ 
۱۷۲۱۔ حضرت ابو ہریرہ ؓ ہی بیان کرتے ہیں کہ رسول اللہﷺ نے فرمایا: اس ذات کی قسم جس کے ہاتھ میں میری جان ہے ! دنیا ختم نہیں ہو گی حتیٰ کہ آدمی قبر کے پاس سے گزرے گا تو وہ اس پر لوٹ پوٹ ہو گا اور کہے گا : کاش!اس قبر والے کی جگہ میں ہوتا اور یہ دین کی وجہ سے نہیں کہے گا بلکہ اس کا سبب آزمائش ہو گا۔ 	 (متفق علیہ)
توثیق الحدیث :اخرجہ البخاری (/۷۴۱۳۔ ۷۵۔ فتح)و مسلم (/۲۲۳۱۴) (۵۴)۔ 
۱۷۲۲۔ حضرت ابوہریرہ ؓ ہی بیان کرتے ہیں کہ رسول اللہﷺ نے فرمایا: قیامت قائم نہیں ہو گی حتیٰ کہ دریائے فرات (خشک ہو کر) سونے کا پہاڑ ظاہر کرے گا،اس پر لڑ آئی ہو گی اور ہر سو میں سے ننانوے آدمی مارے جائیں گے۔ پس ان میں سے ہر آدمی یہ کہے گا کہ شاید میں بچ جاؤں۔ 
اور ایک اور روایت میں ہے :قریب ہے کہ دریائے فرات (خشک ہو کر) سونے کے خزانے ظاہر کر دے۔ پس جو شخص اس وقت حاضر ہو تو وہ اس میں سے کچھ نہ لے۔ 	 (متفق علیہ)
توثیق الحدیث :اخرجہ البخاری (/۷۸۱۳۔ ۷۹۔ فتح)و مسلم (۲۸۹۴)۔ 
۱۸۲۳۔ حضرت ابو ہریرہ ؓ ہی بیان کرتے ہیں کہ رسول اللہﷺ کو فرماتے ہوئے سنا: لوگ مدینہ کو خیرو بھلائی میں ہونے کے باوجود چھوڑ جائیں گے صرف درندے اور پرندے ہی اس طرف رخ کریں گے آخر۔ میں مزینہ قبیلے کے دو چروا ہے اپنی بکریوں کو ہانکتے ہوئے مدینے کو جا رہے ہوں گے ، تو وہ اسے وحشی جانوروں (اور پرندوں)کا مسکن پائیں گے حتیٰ کہ جب وہ ثنیۃ الوداع کے مقام پر پہنچیں گے تو وہ دونوں اپنے چہروں کے بل گر پڑیں گے۔ (متفق علیہ)
توثیق الحدیث :اخرجہ البخاری (/۸۹۴۔ ۹۰۔ فتح)و مسلم (۱۳۸۹) (۳۹۹)۔ 
۱۸۲۴۔ حضرت ابو سعید خدری ؓ سے روایت ہے کہ نبیﷺ نے فرمایا: آخر ی زمانے میں تمہارے خلیفوں میں سے ایک خلیفہ ہو گا جو لپ بھر بھر کر لوگوں کو مال دے گا اور وہ اسے شمار بھی نہیں کرے گا۔ 	 (مسلم)
توثیق الحدیث :اخرجہ مسلم (۲۹۱۴)۔ 
۱۸۲۵۔ حضرت ابو موسی اشعری ؓ سے روایت ہے کہ نبیﷺ نے فرمایا: البتہ لوگوں پر ایسا وقت ضرور آئے گا کہ آدمی سونے کے مال کا صدقہ لیے چکر لگائے گا لیکن وہ کوئی ایسا آدمی نہیں پائے گا جو اسے لے لے اور یہ حالت بھی دیکھی جائے گی کہ چالیس چالیس عورتیں ایک آدمی کی حفاظت میں ہوں گی اور یہ آدمیوں کی قلت اور عورتوں کی کثرت کی وجہ سے ہو گا۔ 	 (مسلم)
توثیق الحدیث :اخرجہ مسلم (۱۰۱۲)۔ 
۱۸۲۶۔ حضرت ابو ہریرہ ؓ سے روایت ہے کہ نبیﷺ نے فرمایا: ایک آدمی نے دوسرے آدمی سے زمین خریدی، پس جس شخص نے زمین خریدی اس نے اپنی زمین میں سونے کا ایک گھڑا پایا ،تو اس نے۔ زمین بیچنے والے سے کہا : اپنا سو نا لے لو،میں نے تو تم سے زمین خریدی تھی ، سونا نہیں خریدا تھا۔ زمین کے مالک نے اسے کہا : میں نے تمہیں زمین اور جو کچھ اس میں تھا سب فروخت کیا تھا۔ پس وہ دونوں اپنا فیصلہ کرانے کے لیے ایک آدمی کے پاس گئے۔ تو اس آدمی نے جس کے پاس وہ فیصلہ کرانے کے لیے گئے تھے ،کہا : کیا تم دونوں کی اولاد ہے ؟ ان میں سے ایک نے کہا : میرا ایک لڑ کا ہے اور دوسرے نے کہا : میری ایک لڑ کی ہے۔ پس اس فیصلہ کرنے والے شخص نے کہا : لڑ کے اور لڑ کی کا نکاح کر دو اور اس سونے میں سے ان پر خرچ کرو اور دونوں صدقہ کرو۔ (متفق علیہ) 
توثیق الحدیث : اخرجہ البخاری (۶!۵۱۲۔ ۵۱۳۔ فتح)و مسلم (۱۷۲۱)۔ 
۱۸۲۷۔ حضرت ابوہریرہ ؓ سے روایت ہے کہ انھوں نے رسول اللہﷺ کو فرماتے ہوئے سنا : ’’دو عورتیں تھیں اور ان دونوں کے ساتھ ان کے بیٹے بھی تھے ، بھیڑ یا آیا اور وہ ان میں سے ایک کے بیٹے کو لے گیا۔ پس اس نے اپنی ساتھی عورت سے کہا :بھیڑ یا تمہارے بیٹے کو لے گیا ہے ، دوسری نے کہا :وہ تو تمہارے بیٹے کو لے گیا ہے۔ پس وہ فیصلہ کرانے کے لیے حضرت داؤدؑ کے اس گئیں تو انھوں نے بڑ ی کے حق میں فیصلہ کر دیا۔ یہ وہاں سے نکلیں اور سلیمان بن داؤدؑ کے پاس چلی گئیں ، پس انھوں نے انہیں بتایا تو حضرت سلیمانؑ نے فرمایا: ’’مجھے چھری دو ،میں اسے دو ٹکڑے کر کے تم دونوں میں تقسیم کر دوں۔ پس چھوٹی نے کہا : آپ ایسے نہ کریں ، اللہ آپ پر رحم فرمائے ، یہ بیٹا اسی کا ہے۔ پس انھوں نے چھوٹی کے حق میں فیصلہ کر دیا۔ ‘‘ (متفق علیہ) 
 توثیق الحدیث :اخرجہ البخاری (۶!۴۵۸۔ فتح)،و مسلم (۱۷۲۰) 
۱۸۲۸۔ حضرت مرداس اسلمی ؓ بیان کرتے ہیں کہ نبیﷺ نے فرمایا: ’’نیک لوگ ایک دوسرے کے بعد ایک ایک کر کے دنیا سے اٹھ جائیں گے اور جو یا کھجور کی بھوسی کی مانند نکمے قسم کے لوگ باقی رہ جائیں گے ، اللہ ان کی کوئی پر وا نہیں فرمائے گا۔ ‘‘۔ ۔ ۔ ۔  (بخاری) 
توثیق الحدیث :اخرجہ البخاری (۷!۴۴۴۔ فتح)۔ 
۱۸۲۹۔ حضرت رفاعہ بن رافع زرقیؓ بیان کرتے ہیں کہ حضرت جبرائیلؑ نبیﷺ کے پاس حاضر ہوئے تو انھوں نے کہا : تم اہل بدر کو اپنے میں کیسا شمار کرتے ہو ؟ آپ نے فرمایا: ’’تمام مسلمانوں میں سے افضل۔ ‘‘ یا آپ نے اسی قسم کا کوئی کلمہ فرمایا تو حضرت جبرائیلؑ نے فرمایا: ’’اسی طرح وہ فرشتے بھی سب فرشتوں سے افضل ہیں جو بدر میں حاضر ہوئے تھے۔ ‘‘۔ (بخاری) 
توثیق الحدیث :اخرجہ البخاری (۷!۳۱۱۔ ۳۱۲۔ فتح)۔ 
۱۸۳۰۔ حضرت ابن عمر ؓ بیان کرتے ہیں کہ رسول اللہﷺ نے فرمایا: ’’جب اللہ کسی قوم پر عذاب نازل کرتا ہے تو یہ عذاب اس قوم میں موجود تمام افراد کو اپنی لپیٹ میں لے لیتا ہے پھر قیامت والے دن وہ اپنے اعمال کے مطابق اٹھائے جائیں گے۔ ‘‘ (متفق علیہ) 
توثیق الحدیث :اخرجہ البخاری (۱۳!۶۰۔ فتح)،و مسلم (۲۸۷۹) 
۱۸۳۱۔ حضرت جابر ؓ بیان کرتے ہیں کہ کھجور کا ایک تنا تھا، دو ران خطبہ نبیﷺ اس کا سہارا لیا کرتے تھے ، پس جب منبر (بنا کر) رکھا گیا تو ہم نے اس تنے سے دس ماہ کی حا ملہ اونٹنی کی آواز کی مانند رونے کی آواز سنی حتیٰ کہ نبیﷺ منبر سے نیچے اترے اور آپ نے اس پر اپنا ہاتھ رکھا تو وہ خاموش ہو گیا۔ 
اور ایک روایت میں ہے : جب جمعہ کا دن ہوا تو نبیﷺ منبر پر بیٹھے تو کھجور کا وہ تنا جس کے پاس آپ خطبہ ارشاد فرمایا کرتے تھے ، چیخ کر رونے لگا حتیٰ کہ قریب تھا کہ وہ پھٹ جاتا۔ 
اور ایک اور روایت میں ہے : وہ تنا بچے کی طرح چیخ کر رونے لگا، پس نبیﷺ منبر سے نیچے تشریف لائے حتیٰ کہ آپ نے اسے پکڑا اور اسے اپنے ساتھ ملا لیا، اس نے اس بچے کی طرح سسکیاں لینا شروع کر دیں جسے چپ کر آیا جاتا ہے حتیٰ کہ وہ خاموش ہو گیا، آپ نے فرمایا: ’’یہ اس لیے رویا کہ یہ اللہ کا ذکر جو سنا کرتا تھا۔ ‘‘ (بخاری) 
توثیق الحدیث :اخرجہ البخاری (۳!۳۹۷، ۶!۶۰۲۔ فتح) 
۱۸۳۲۔ حضرت ابو ثعلبہ خشنی جر ثوم بن ناشر ؓ سے روایت ہے کہ رسول اللہﷺ نے فرمایا: ’’بے شک اللہ تعالیٰ نے کچھ چیزیں فرض کی ہیں انہیں ضائع نہ کرو، اس نے حدیں مقرر کی ہیں ان سے تجاوز نہ کرو، اس نے کئی چیزیں حرام قرار دی ہیں ان کا ارتکاب کر کے ان کی حرمت کو نہ توڑ و اور اس نے تم پر رحمت ومہر بانی کر تے ہوئے بغیر بھول کے کچھ چیزوں سے خاموشی اختیار فرمائی ہے ، پس تم ان کے بارے میں بحث و جستجو نہ کرو۔ ‘‘ (حدیث حسن ہے۔ دار قطنی وغیرہ) 
توثیق الحدیث :ضعیف۔ اخرجہ الدارقطبی (۴!۱۸۴)، والبیھقی 
 (۱۰!۱۲۔ ۱۳) اس کی سند ضعیف ہے ، اس میں دو علتیں ہیں ، ایک یہ کہ مکحول کا ابو ثعلبہ سے سماع سے ثابت نہیں اور دوسری یہ کہ ابو ثعلبہ تک اس کی سند پہنچنے میں بھی اختلاف ہے۔ حضرت ابو درداؓ کی حدیث اس کا شاہد ہے لیکن شاہد کے لیے وہ بھی درست نہیں۔ اس حدیث کے دو طریق ہیں : وہ ایک اصرم بن حوشب کے طریق سے اور دوسرا نہشل خراسانی کے طریق سے اور یہ دونوں کذاب ہیں۔ اس معنی کی حدیث مستدرک حاکم (۲! ۳۷۵) میں ہے جو حضرت ابو درداؓ سے مروی ہے اور اسے امام حاکم نے صحیح کہا ہے اور امام ذہبی نے ان کی موافقت کی ہے۔ 
۱۸۳۳۔ حضرت عبدا للہ بن ابی اوفیؓ بیان کرتے ہیں کہ ہم نے رسول اللہﷺ کے ساتھ سات غزوات میں شرکت کی، ہم ٹڈیاں (مکڑیاں) کھاتے تھے۔ 
اور ایک روایت میں ہے : ہم آپ کے ساتھ ٹڈیاں کھاتے تھے۔ (متفق علیہ)
توثیق الحدیث :اخرجہ البخاری (۹!۶۲۰۔ فتح)،و مسلم (۱۹۵۲) 
۱۸۳۴۔ حضرت ابو ہریرہؓ سے روایت ہے کہ رسول اللہﷺ نے فرمایا: ’’مومن ایک بل سے دوبارہ نہیں ڈسا جاتا۔ ‘‘۔ ۔ ۔ ۔  (متفق علیہ) 
توثیق الحدیث :اخرجہ البخاری (۱۰!۵۲۹۔ فتح)،و مسلم (۲۹۹۸)
۱۸۳۵۔ حضرت ابو ہریرہؓ ہی بیان کرتے ہیں کہ رسول اللہﷺ نے فرمایا: ’’تین قسم کے لوگ ہیں جن سے اللہ تعالیٰ روز قیامت کلام فرمائے گا نہ ان کی طرف (نظر رحمت سے) دیکھے گا اور نہ انہیں پاک کرے گا اور ان کے لیے درد ناک عذاب ہو گا : ایک وہ آدمی جس کے پاس جنگل میں ضرورت سے زیادہ پانی ہے اور وہ مسافر کو بھی اس کے استعمال کی اجازت نہیں دیتا، دوسرا وہ آدمی جو کسی آدمی سے نماز عصر کے بعد اپنے سامان کا سودا کرے اور اللہ کی قسم اٹھائے کہ اس نے یہ سامان اتنے اتنے میں لیا تھا، پس وہ دوسرا آدمی اس کی تصدیق کر دے حالانکہ حقیقتاً اس کے بر عکس ہو اور تیسرا وہ آدمی جو کسی امام کی حصول دنیا کی خاطر بیعت کرے ، اگر وہ امام دنیا کے مال میں سے کچھ اسے دے دے تو وہ اس سے وفا کرے اور اگر وہ اس میں سے اسے کچھ نہ دے تو وہ وفا نہ کرے۔ ‘‘ (متفق علیہ) 
توثیق الحدیث :اخرجہ البخاری (۵!۳۴۔ فتح)َ،و مسلم (۱۰۸) 
۱۸۳۶۔ حضرت ابو ہریرہؓ ہی سے روایت ہے کہ نبیﷺ نے فرمایا: ’’دو نفخوں کے درمیان چالیس کا وقفہ ہو گا، لوگوں نے عرض کیا : اے ابو ہریرہ ! چالیس دن کا ؟ وہ کہتے ہیں : میں نے بتانے سے انکار کر دیا، لوگوں نے کہا : چالیس سال کا ؟ انھوں نے کہا: مجھے معلوم نہیں۔ لوگوں نے پوچھا : چالیس مہینوں کا ؟ حضرت ابو ہر یرہ ؓ نے کہا : مجھے معلوم نہیں ’’اور انسان کے جسم کی ہر چیز بو سیدہ ہو جاتی ہے سوائے ریڑھ کی ہڈی کے آخر ی مہرے کے ، اسی سے انسان کو دوبارہ تخلیق کیا جائے گا، پھر اللہ تعالیٰ آسمان سے پانی نازل فرمائیگا تو لوگ اسی طرح اگیں گے جس طرح سبزی اگتی ہے۔ ‘‘ (متفق علیہ) 
توثیق الحدیث :اخرجہ البخاری (۸!۵۵۱۔ فتح)،و مسلم (۲۹۵۵) 
۱۸۳۷۔ سابق راوی ہی بیان کرتے ہیں کہ ایک دفعہ نبیﷺ ایک مجلس میں تشریف فرما تھے اور لوگوں سے گفتگو فرما رہے تھے کہ ایک دیہاتی آیا، اس نے عرض کیا : قیامت کب آئیگی ؟ رسول اللہﷺ نے اپنی بات کو جاری رکھا، پس بعض لوگوں نے کہا آپ نے وہ بات سن لی ہے جو اس نے کہی ہے لیکن آپ نے اس کی بات کو ناپسند فرمایا ہے اور بعض لوگوں نے کہا (ایسی بات نہیں) بلکہ آپ نے اس کی بات سنی ہی نہیں۔ حتیٰ کہ جب آپ نے اپنی گفتگو مکمل فرمائی تو فرمایا : ’’قیامت کے بارے میں پوچھنے والا کہاں ہے ؟‘‘ اس نے عرض کیا : یا رسول اللہ ! میں حاضر ہوں۔ آپ نے فرمایا: ’’جب امانت ضائع کر دی جائے تو قیامت کا انتظار کرو۔ ‘‘ اس نے عرض کیا : امانت کا ضائع کرنا کیسے ہو گا ؟ آپ نے فرمایا: ’’جب معاملات نا اہل لوگوں کے سپرد کر دیے جائیں گے تو پھر قیامت کا انتظار کرو۔ ‘‘ (بخاری) 
توثیق الحدیث :اخرجہ البخاری (۱!۱۴۱۔ ۱۴۲۔ فتح)۔ 
۱۸۳۸۔ حضرت ابو ہریرہؓ سے روایت ہے کہ رسول اللہﷺ نے فرمایا: ’’وہ (حکمران) تمہیں نماز پڑھائیں گے ، اگر تو وہ درست پڑھائیں گے تو تمہارے لیے اجر ہے اور اگر وہ غلطی کریں گے تو تمہارے لیے تو اجر ہے اور غلطی کا گناہ اور بوجھ انہی پر ہے۔ ‘‘ (بخاری) 
توثیق الحدیث :اخرجہ البخاری (۲! ۱۸۷۔ فتح)۔ 
۱۸۳۹۔ حضرت ابو ہریرہؓ ہی بیان کرتے ہیں کہ آیت ﴿کنتم خیر أمہ أخر جت للناس﴾ کی تفسیر اس طرح ہے کہ لوگوں کے لیے لوگوں میں سے بہتر لوگ وہ ہیں جو انہیں ان کی گردنوں میں زنجیریں ڈال کر لاتے ہیں حتیٰ کہ وہ اسلام میں داخل ہو جاتے ہیں۔ (بخاری)
توثیق الحدیث :اخرجہ البخاری (۸!۲۲۴۔ فتح)۔ 
۱۸۴۰۔ سابق راوی ہی سے روایت ہے کہ نبیﷺ نے فرمایا: ’’اللہ تعالیٰ ان لوگوں سے خوش ہو تا ہے جو زنجیروں میں جکڑے ہوئے جنت میں پہنچ جاتے ہیں۔ ‘‘ (بخاری) 
اس کامعنی یہ ہے کہ انہیں قید کر کے زنجیروں میں جکڑ دیا جاتا ہے پھر وہ اسلام قبول کر لیتے ہیں اور جنت میں داخل ہو جاتے ہیں۔ 
توثیق الحدیث : اخرجہ الخاری (۶!۱۴۵۔ فتح)۔ 
۱۸۴۱۔ حضرت ابو ہریرہؓ ہی سے روایت ہے کہ نبیﷺ نے فرمایا: ’’اللہ تعالیٰ کو شہروں کے تمام حصوں میں سے وہ حصے زیادہ پسند ہیں جہاں مساجد ہیں اور اللہ تعالیٰ کو شہروں کے تمام حصوں میں سے ناپسندیدہ وہ حصے ہیں جہاں بازار ہیں۔ ‘‘ (مسلم) 
توثیق الحدیث : اخرجہ مسلم (۶۷۱)
۱۸۴۲۔ حضرت سلمان فارسیؓ سے موقوف روایت ہے ، انھوں نے فرمایا: ’’اگر تم استطاعت رکھو تو سب سے پہلے بازار میں داخل ہونے والے اور سب سے آخر۔ میں وہاں سے نکلنے والے نہ بنو، اس لیے کہ وہ شیطان کا اڈا ہے اور وہ اپنا جھنڈا بھی وہیں نصب کرتا ہے۔ (مسلم) 
اور امام برقانی نے اپنے ’’صحیح‘‘ میں حضرت سلمان فارسیؓ سے مر فوعا روایت کیا ہے کہ رسول اللہﷺ نے فرمایا: ’’تم بازار میں سب سے پہلے داخل ہونے والے اور وہاں سے سب سے آخر۔ پر نکلنے والے نہ بنو، اس لیے کہ شیطان وہیں انڈے اور بچے دیتا ہے۔ ‘‘ 
توثیق الحدیث :اخرجہ مسلم (۲۴۵۱) 
۱۸۴۳۔ حضرت عاصم احوآل عبداللہ بن سر جس ؓ سے روایت کرتے ہیں ، کہ انھوں نے کہاکہ میں نے رسول اللہﷺ سے عرض کیا : یا رسول اللہ ! اللہ تعالیٰ آپ کی مغفرت فرمائے۔ آپ نے فرمایا: ’’اوراللہ تیری بھی مغفرت فرمائے۔ ‘‘ عاصم بیان کرتے ہیں کہ میں نے حضرت عبداللہ ؓ سے کہا : کیا رسول اللہﷺ نے آپ کے لیے مغفرت طلب کی ؟ انھوں نے کہا: ہاں !اور تیرے لیے بھی مغفرت فرمائی۔ پھر انہوں نے یہ آیت تلاوت فرمائی : ’’اور آپ اپنے لیے اور مومن مردوں اور مومن عورتوں کے لیے مغفرت طلب فرمائیں۔ ‘‘ (مسلم) 
توثیق الحدیث : اخرجہ مسلم (۲۳۴۶)
۱۸۴۴۔ حضرت ابو مسعود انصاریؓ بیان کرتے ہیں کہ نبیﷺ نے فرمایا: ’’لوگوں نے پہلے انبیا ءؑ کے کلام سے جو باتیں حاصل کیں ان میں سے یہ بھی ہے کہ تم شرم وحیا نہیں کرتے تو پھر جو چا ہو کرو۔ ‘‘  (بخاری) 
توثیق الحدیث : اخرجہ البخاری (۶!۵۱۵۔ فتح)۔ 
۱۸۴۵۔ حضرت ابن مسعود ؓ بیان کرتے ہیں کہ نبیﷺ نے فرمایا: ’’قیامت والے دن لوگوں کے درمیان سب سے پہلے خون (قتل)کے بارے میں فیصلے کیے جائیں گے۔ ‘‘ (متفق علیہ) 
توثیق الحدیث : اخرجہ البخاری (۱۱!۳۹۵۔ فتح)،و مسلم (۱۶۷۸) 
۱۸۴۶۔ حضرت عائشہ ؓ بیان کرتی ہیں کہ رسول اللہﷺ نے فرمایا: ’’فرشتے نور سے، جن آگ کی لو سے اور آدمؑ اس (مٹی) سے پیداکیے گئے ہیں جو تمہارے لیے بیان کی گئی ہے۔ ‘‘ (مسلم) 
توثٖیق الحدیث : اخرجہ مسلم (۲۹۹۶)
ٔ۱۸۴۷۔ حضرت عائشہؓ ہی بیان کرتی ہیں کہ اللہ تعالیٰ کے نبیﷺ کا اخلاق قرآن تھا۔ (مسلم نے اسے ایک لمبی حدیث کے ضمن میں روایت کیا ہے) 
توثیق الحدیث : اخرجہ مسلم (۷۴۶) 
۱۸۴۸۔ حضرت عائشہ ؓ ہی بیان کرتی ہیں کہ رسول اللہﷺ نے فرمایا۔ ۔ : ’’جو شخض اللہ تعالیٰ کی ملاقات کو پسند کرتا ہے تو اللہ تعالیٰ بھی اس کی ملا قات کو پسند کرتا ہے اور جو شخص اللہ تعالیٰ سے ملا قات کو ناپسند کرتا ہے تو اللہ تعالیٰ اس سے ملاقات کو ناپسند کرتا ہے۔ ‘‘ حضرت عائشہ ؓ بیان کرتی ہیں :میں نے عرض کیا : یا رسول اللہ! کیا اس سے مراد موت کو ناپسند کرنا ہے ؟ تو ہم سب ہی موت کو ناپسند کرتے ہیں۔ آپ نے فرمایا۔ : ’’یہ بات نہیں ہے ،البتہ (بوقت موت) جب مومن کو اللہ تعالیٰ کی رحمت، اس کی رضا مندی اور اس کی جنت کی خوشخبری دی جاتی ہے تو وہ اللہ تعالیٰ سے ملا قات کو پسند کرنے لگتا ہے توا للہ تعالیٰ بھی اس کی ملا قات کو پسند کرتا ہے اور بے شک (بوقت موت) کافر کو جب اللہ تعالیٰ کے عذاب اور اس کی ناراضی کی خوشخبری دی جاتی ہے تو وہ اللہ تعالیٰ کو ملا قات کی نا پسند کرنے لگتا ہے اور اللہ تعالیٰ بھی اس سے  ملا قات کرنے کو ناپسند کرتا ہے۔ ‘‘ (مسلم) 
توثیق الحدیث : اخرجہ مسلم (۲۶۸۴) 
۱۸۴۹۔ ام المومنین حضرت صفیہ بنت حییؓ بیان کرتی ہیں کہ نبیﷺ اعتکاف بیٹھے ہوئے تھے کہ میں ایک رات کو آپ سے ملنے کے لیے حاضر ہوئی، میں نے آپ سے بات چیت کی پھر میں واپس آنے کے لیے کھڑ ی ہوئی تو آپ بھی میرے ساتھ ہی کھڑے ہو گئے تا کہ آپ مجھے رخصت کریں۔ اتنے میں انصار کے دو آدمی ادھر سے گزرے (اللہ ان سے راضی ہو) جب انھوں نے نبیﷺ کو دیکھا تو وہ تیز تیز چلنے لگے تو آپ نے فرمایا: ’’ذرا ٹھہرو، یہ صفیہ بن حیی ہیں۔ ‘‘ ان دونوں نے عرض کیا : سبحان اللہ یا رسول اللہ! (ہمیں آپ پر کیسے شک ہو سکتا ہے)۔ ا پ نے فرمایا: ’’بے شک شیطان انسان کی رگوں میں اس طرح دوڑ تا ہے جس طرح خون رگوں میں دوڑ تا ہے۔ اور مجھے اندیشہ ہوا کہ وہ کہیں تمہارے دلوں میں کوئی بری بات نہ ڈال دے‘‘ یا فرمایا: ’’کوئی چیز نہ ڈال دے۔ ‘‘ (متفق علیہ) 
توثیق الحدیث : اخرجہ البخاری (۴!۲۷۸۔ فتح)،و مسلم (۲۱۷۵)
۱۸۵۰۔ حضرت ابو فضل عباس بن عبدالمطلب ؓ بیان کرتے ہیں کہ میں غزوۂ حنین کے دن رسول اللہﷺ کے ساتھ حاضر تھا۔ پس میں اور ابو سفیان بن حارث بن عبدالمطلب ؓ رسول اللہﷺ کے ساتھ ساتھ رہے اور ہم آپ سے جد انہیں ہوئے۔ رسول اللہﷺ اپنے سفید خچر پر سوار تھے۔ جب مسلمانوں اور مشرکوں کا آمنا سامنا ہوا تو (شروع میں) مسلمان پیٹھ پھیر کر بھاگ گئے لیکن رسول اللہﷺ کفار کی طرف بڑھنے کے لیے اپنے خچر کو ایڑھ لگا تے تھے۔ اور میں رسول اللہﷺ کے خچر کی لگام تھا مے ہوئے اسے روکتا تھا تاکہ وہ تیز نہ چلے اور ابو سفیان رسول اللہﷺ کی رکاب پکڑے ہوئے تھے۔ پس رسول اللہﷺ نے فرمایا: ’’اے عباس! درخت کے نیچے بیعت کرنے والے ساتھیوں کو بلاؤ۔ ‘‘ حضرت عباس فرماتے ہیں ؛ میں بلند آواز آدمی تھا، پس میں نے اپنی بلند آواز سے کہا : درخت کے نیچے بیعت رضوان کرنے والے کہاں ہیں ؟ اللہ کی قسم ! جب انھوں نے میری آواز سنی تو وہ اس طرح پلٹے جس طرح گائے اپنی اولاد کی طرف (اس کی آواز سن کر) پلٹی اور متوجہ ہوتی ہے۔ انھوں نے کہا: ہم حاضر ہیں ، ہم حاضر ہیں۔ پھر ان کی اور کافروں کی خوب لڑ آئی ہوئی اور انصار یہ کہہ کر رہے تھے : اے انصار کی جماعت ! اے انصار کی جماعت! پھر یہ پکار بنو حارث بن خزرج تک محدود ہو گئی۔ پس رسول اللہﷺ اپنی خچر پر بیٹھے ہوئے گردن بلند کر کے ان کی معرکہ آرائی دیکھ رہے تھے۔ پس آپ نے فرمایا: ’’یہ جنگ کے زور پکڑ نے اور شدت اختیار کرنے کا وقت ہے۔ ‘‘ پھر رسول اللہﷺ نے چند کنکریاں لیں اور انہیں کافروں کے چہروں کی طرف پھینکا، پھر فرمایا: ’’محمدﷺ کے رب کی قسم ! کافر شکست کھا گئے‘‘ حضرت عباس ؓ ؓ بیان کرتے ہیں کہ میں بھی یہ منظر دیکھنے گیا تو اس وقت معرکہ خوب زوروں پر تھا، پس اللہ کی قسم !جب آپ نے کنکریاں پھینکیں تو تب سے ان کافروں کی قوت کمزور ہوتی گئی اور پھر وہ پیٹھ پھیر نے پر مجبور ہو گئے۔ (مسلم) 
توثیق الحدیث :اخرجہ مسلم (۱۷۵۵)
۱۸۵۱۔ حضرت ابو ہریرہؓ بیان کرتے ہیں کہ رسول اللہﷺ نے فرمایا۔ : ’’اے لوگو! بے شک اللہ تعالیٰ پاک ہے اور وہ پاک چیز ہی پسند فرماتا ہے اور اللہ تعالیٰ نے مومنوں کو بھی اسی چیز کو حکم دیا ہے جس کا حکم اس نے اپنے رسولوں کو دیا تھا، اللہ تعالیٰ نے فرمایا: ’’اے رسولو! پاکیزہ چیزیں کھاؤ اور نیک عمل کرو۔ ‘‘ اور فرمایا: ’’اے ایماندار و! ان پاکیزہ چیزوں سے کھاؤ جو ہم نے تمہیں عطا کی ہیں۔ ‘‘ پھر آپ نے فرمایا: ’’ایک آدمی طویل سفر کرتا ہے ، اس کے بال بکھرے ہوئے ہیں ، گرد و غبار سے اٹا ہوا ہے اور وہ آسمان کی طرف ہاتھ اٹھاتا ہے اور اے رب ! اے رب ! کہہ کر دعا کرتا ہے ، اس حال میں کہ اس کا کھا نا حرام ہے ، اس کا پینا حرام ہے ، اس کا لباس حرام ہے اور اسے غذا ہی حرام دی گئی ہے ، پس ایسے شخص کی دعا کیوں کر قبول کی جائے۔ ‘‘ (مسلم) 
توثیق الحدیث : اخرجہ مسلم (۱۰۱۵)
۱۸۵۲۔ حضرت ابو ہریرہؓ ہی بیان کرتے ہیں کہ رسول اللہﷺ نے فرمایا۔ :‘‘ تین قسم کے آدمی ہیں۔ جن سے اللہ تعالیٰ قیامت والے دن کلام فرمائے گا نہ انہیں پا ک کرے گا اور نہ ہی (نظر رحمت سے) ان کی طرف دیکھے گا اور ان کے لیے درد ناک عذاب ہے : بوڑھا زانی، جھوٹا بادشاہ اور متکبر فقیر۔ ‘‘ (مسلم) 
توثیق الحدیث کے لیے حدیث نمبر (۶۱۷) ملا حظہ فرمائیں۔ 
۱۸۵۳۔ حضرت ابو ہریرہؓ ہی بیان کرتے ہیں کہ رسول اللہﷺ نے فرمایا:‘‘ سیحان، جیحان، فرات اور نیل یہ سب جنت کی نہروں میں سے ہیں۔ ‘‘ (مسلم) 
توثیق الحدیث : اخرجہ مسلم (۲۸۳۹)
۱۸۵۴۔ حضرت ابو ہریرہؓ ہی بیان کرتے ہیں کہ رسول اللہﷺ نے میرا ہاتھ پکڑا اور فرمایا:‘‘ اللہ تعالیٰ نے زمین کو ہفتے کے دن پیدا فرمایا:‘‘ اتوار کے دن اس میں پہاڑ پیدا کیے ، پیر کے دن درخت پیدا فرمائے، ناپسندیدہ چیزیں منگل کے دن پیدا کیں ، بدھ کے دن روشنی پیدا کی اور جمعرات کے دن اس میں جانور پیدا کیے اور حضرت آدمؑ کو مخلوق کے آخر۔ میں جمعہ کے دن عصر کے بعد دن کی آخر ی ساعت میں عصر سے رات تک کے وقت میں پیدا فرمایا:‘‘ (مسلم) 
توثیق الحدیث : اخرجہ مسلم (۲۷۸۹)
۱۸۵۵۔ حضرت ابو سلیمان خالد بن ولید ؓ بیان کرتے ہیں کہ جنگ موتہ کے دن میرے ہاتھ میں نو تلواریں ٹوٹیں اور میرے ہاتھ میں صرف ایک یمنی تلوار باقی رہی۔ ‘‘ (بخاری) 
توثیق الحدیث : اخرجہ البخاری (۷!۵۱۵)
۱۸۵۶۔ حضرت عمرو بن عاص ؓ سے روایت ہے کہ انھوں نے رسول اللہﷺ کو فرماتے ہوئے سنا : ’’جب حاکم اجتہاد سے فیصلہ کرے ، پھر وہ درست بات تک پہنچ جائے تو اس کے لیے دو اجر ہیں۔ اور اگر وہ فیصلہ کرے اور اجتہاد کرنے میں اس سے غلطی ہو جائے تو اس کے لیے ایک اجر ہے۔ ‘‘ (متفق علیہ) 
توثیق الحدیث : اخرجہ البخاری (۱۳!۳۱۸۔ فتح)،و مسلم (۱۷۱۶) 
۱۸۵۷۔ حضرت عائشہ ؓ سے روایت ہے کہ نبیﷺ نے فرمایا۔ : ’’بخار جہنم کی شدید حرارت سے ہے ، پس تم اسے پانی سے ٹھنڈا کر و۔ ‘‘ (متفق علیہ) 
توثیق الحدیث :اخرجہ البخاری (۶!۳۳۰۔ فتح)،و مسلم (۲۲۱۰) 
ٌ۱۸۵۸۔ حضرت عائشہؓ ہی سے روایت ہے کہ نبیﷺ نے فرمایا: ’’جو شخص فوت ہو جائے اور اس کے ذمے (نذر کے)روزے ہوں تو اس کا (قریبی) ولی اس کی طرف سے روزے رکھے۔ ‘‘ (متفق علیہ) 
پسندیدہ بات یہی ہے کہ جو شخص فوت ہو جائے اور اس کے ذمے روزے ہوں تو اس کی طرف سے روزے رکھنا جائز ہے۔ ولی سے مراد قریبی عزیز ہے خواہ وہ وارث ہو یا نہ ہو۔ 
توثیق الحدیث : اخرجہ البخاری (۴!۱۹۲۔ فتح)،و مسلم (۱۱۴۷) 
۱۸۵۹۔ حضرت عوف بن مالک بن طفیل سے روایت ہے کہ حضرت عائشہ ؓ سے بیان کیا گیا کہ حضرت عبداللہ بن زبیر ؓ نے حضرت عائشہؓ کے کسی سودے یا عطیے کے بارے میں جو انھوں نے دیا تھا، کہا : اللہ کی قسم ! عائشہ ؓ 	 رک جائیں یا میں ان پر پابندی لگا دوں گا۔ حضرت عائشہ ؓ نے (یہ سن کر) فرمایا: ’’کیا انھوں نے ایسے ہی کہا ہے ؟ لوگوں نے بتایا کہ جی ہاں ! تو حضرت عائشہؓ نے فرمایا: ’’اللہ تعالیٰ کے لیے یہ مجھ پر نذر ہے کہ میں ابن زبیر ؓ سے کبھی بات نہیں کروں گی۔ جب یہ قطع تعلقی لمبی ہو گئی تو ابن زبیر ؓ نے حضرت عائشہؓ کی طرف سفارش بھجوائی تو انھوں نے فرمایا: ’’نہیں اللہ کی قسم ! میں اس کے بارے میں سفارش قبول نہیں کروں گی اور میں اپنی نذر تو ڑ نے کے گناہ کا ارتکاب نہیں کروں گی۔ جب ابن زبیر ؓ پر یہ معاملہ مزید لمبا ہو گیا تو انھوں نے مسور بن مخرمہ اور عبدالرحمن بن اسود بن عبد یغوث سے بات کی اور انہیں کہا کہ میں تمہیں اللہ کی قسم دے کر کہتا ہوں کہ تم مجھے حضرت عائشہؓ کے پاس لے چلو، اس لیے کہ ان کے لیے یہ حلال نہیں کہ وہ مجھ سے قطع تعلقی کی نذر پر قائم رہیں۔ پس حضرت مسور اور عبد الرحمن انہیں لے کر گئے حتیٰ کہ انھوں نے حضرت عائشہ ؓ سے اندر داخل ہونے کی اجازت طلب کی، انھوں نے کہا۔ السلام علیک و رحمۃ اللہ و برکاتہ کیا ہم داخل ہو سکتے ہیں ؟ حضرت عائشہؓ نے فرمایا: ’’آ جاؤ! انھوں نے کہا : کیا ہم سب  آ جائیں ؟ انھوں نے فرمایا: ’’ہاں تم سب آ جاؤ۔ انہیں معلوم نہیں تھا کہ ان کے ساتھ ابن زبیرؓ بھی ہیں ، جب وہ اندر گئے تو ابن زبیر ؓ پر دے کے اندر چلے گئے اور حضرت عائشہؓ (اپنی خالہ)سے لپٹ گئے اور انہیں قسمیں دے دے کر رونے لگے اور مسورا ور عبد الرحمن بھی (پردے کے باہر سے) انہیں قسمیں دے کر کہنے لگے کہ آپ ابن زبیرؓ سے بات کریں اور ان کا عذر قبول کریں اور وہ کہہ رہے تھے کہ نبیﷺ نے قطع تعلقی سے منع فرمایا ہے اور آپ خوب جانتی ہیں اور کسی مسلمان کے لیے حلال نہیں کر وہ اپنے بھائی سے تین دن سے زیادہ قطع تعلقی کرے۔ پس جب انھوں نے حضرت عائشہؓ سے وعظ و نصیحت اور تر ک تعلق کے گناہ ہونے کی باتیں کثرت سے کرنا شروع کر دیں تو انھوں نے بھی ان دونوں کو نصیحت کرنا شروع کر دی اور رونے لگیں ، نیز فرمانے لگیں : بے شک میں نے نذر مانی تھی اور نذر کا معاملہ بڑا شدید ہے۔ پس وہ دونوں برابر اصرار کرتے رہے حتیٰ کہ حضرت عائشہؓ نے ابن زبیر ؓ سے بات چیت کر لی اور اپنی اس نذر توڑ نے کے کفارے میں چالیس گردنیں آزاد کیں۔ حضرت عائشہؓ اس کے بعد جب بھی اپنی اس نذر کو یاد کرتیں تو اس قدر روتیں کہ ان کے آنسو ان کی اوڑھنی تر کر دیتے۔ (بخاری) 
توثیق الحدیث :اخرجہ البخاری (۱۰!۴۹۱۔ ۴۹۲۔ فتح)۔ 
۱۸۶۰۔ حضرت عقبہ بن عامر ؓ سے روایت ہے کہ رسول اللہﷺ شہدائے احد کی طرف تشریف لے گئے ، پس آپ نے اٹھ سال گزر جانے کے بعد ان۔ کے لیے اس طرح دعا فرمائی جیسے کوئی زندوں اور مُردوں کو رخصت کرنے والا دعا کرتا ہے ، پھر آپ منبر پر تشریف لائے اور فرمایا : ’’میں تمہارا پیش رو (میر ساماں) ہوں اور میں تم پر گواہ ہوں گا اور بے شک تمہارے وعدے کی جگہ حوض کوثر ہے اور میں اسے اپنے اس مقام سے دیکھ رہا ہوں۔ سن لو! مجھے تم سے یہ اندیشہ نہیں کہ تم شرک کرو گے لیکن مجھے تمہارے بارے میں یہ اندیشہ ہے کہ تم دنیا کے بارے میں رغبت کرنے لگو گے۔ ‘‘ حضرت عقبہؓ بیان کرتے ہیں : یہ آخر نظر تھی جو میں نے رسول اللہﷺ پر ڈالی تھی (یعنی ا س کے بعد آپ جلدی دنیا سے رخصت ہو گئے)۔ (متفق علیہ) 
اور ایک روایت میں ہے : ’’لیکن مجھے تمہارے بارے میں دنیا کی بابت اندیشہ ہے کہ تم اس میں زیادہ رغبت کرنے لگو گے جس وجہ سے تم آپس میں لڑ و گے تو تم ہلاک ہو جاؤ گے ، جس طرح تم سے پہلے لوگ ہلاک ہوئے تھے۔ ‘‘ حضرت عقبہؓ فرماتے ہیں۔ پس یہ آخر ی مرتبہ تھا جو میں نے رسول اللہﷺ کو منبر پر دیکھا تھا۔ 
اور ایک روایت میں ہے : ’’میں تمہارا پیش رو اور میر ساماں ہوں اور میں تم پر گواہ ہوں گا اور اللہ کی قسم ! میں اپنے حوض کو اب بھی دیکھ رہا ہوں ، مجھے زمین کے خزانوں کی چابیاں یا زمین کی چابیاں دی گئی ہیں اور میں تمہارے بارے میں اس بات سے نہیں ڈرتاکہ تم میرے بعد شرک کرو گے لیکن مجھے تمہارے بارے میں یہ اندیشہ ہے کہ تم اس دنیا کے بارے میں بہت رغبت رکھو گے۔ ‘‘ 
شہدائے احد پر ’’صلوٰۃ‘‘ سے مراد دان کے لیے دعا کرنا ہے ، معروف نماز جنازہ پڑھنا مرادنہیں۔ 
توثیق الحدیث : اخرجہ البخاری (۷!۳۴۸۔ فتح)،و مسلم (۲۲۹۶)،والروایۃ الثانیۃ عند مسلم (۲۲۹۶) (۳۱) ،والثانیۃ عند البخاری (۳!۲۰۹۔ فتح)
۱۸۶۱۔ حضرت ابو زید عمرو بن اخطب نصاری ؓ بیان کرتے ہیں کہ ایک مرتبہ رسول اللہﷺ نے ہمیں نماز فجر پڑھائی اور منبر پر چڑھ گئے ، آپ نے ہمیں خطاب فرمایاحتیٰ کہ نماز ظہر کا وقت ہو گیا، پس آپ منبر سے نیچے تشریف لائے ، نماز پڑھی پھر منبر پر تشریف لے گئے حتیٰ کہ نماز عصر کا وقت ہو گیا۔ آپ نیچے تشریف لائے ، نماز پڑھی، پھر منبر پر شریف لے گئے حتیٰ کہ سورج غروب ہو گیا۔ پس آپ نے ہمیں جو کچھ ہو چکا اور جو کچھ ہونا ہے ان سب واقعات کی خبر دی۔ پس ہم میں سے سب سے زیادہ عالم وہ ہے جو ان باتوں کو ہم میں سے سب سے زیادہ یادرکھنے والا ہے۔ (مسلم) 
توثیق الحدیث : اخرجہ مسلم (۲۸۹۲)
۱۸۶۲۔ حضرت عائشہؓ بیان کرتی ہیں کہ نبیﷺ نے فرمایا: ’’جو شخص نذر مانے کہ وہ اللہ تعالیٰ کی اطاعت کرے گا تو اسے اس (اللہ تعالیٰ) کی اطاعت کرنی چاہیے اور جو شخص یہ نذر مانے کہ وہ اللہ تعالیٰ کی نافرمانی کرے گا تواسے اس کی نافرمانی نہیں کر نی چاہیے۔ ‘‘ (بخاری) 
توثیق الحدیث : اخرجہ البخاری (۱۱!۵۸۱، ۵۸۵۔ فتح)۔ 
۱۸۶۳۔ حضرت ام شریک ؓ سے روایت ہے کہ رسول اللہﷺ نے انہیں چھپکلیوں کے مارنے کاحکم فرمایا اور فرمایا: ’’یہ ابرا ہیمؑ (کی اگ) پر پھو نکیں مارتی تھیں۔ ‘‘ (متفق علیہ) 
توثیق الحدیث : اخرجہ البخاری (۶!۳۵۱۔ فتح)،و مسلم (۲۲۳۷) 
۱۸۶۴۔ حضرت ابو ہریرہؓ بیان کرتے ہیں کہ رسول اللہﷺ نے فرمایا: ’’جو شخص پہلی چوٹ میں چھپکلی کو مارے تو اس کے لیے تو اتنی اتنی نیکیاں ہیں اور جوشخص اسے دوسری چوٹ میں مارے تو اس کے لیے پہلے بار سے کم اتنی اتنی نیکیاں ہیں اور اگر وہ اسے تیسری مرتبہ میں مارے تو اس کے لیے اتنی اتنی نیکیاں ہیں۔ ‘‘ 
اورایک اور روایت میں ہے : ’’جو شخص پہلی چوٹ میں چھپکلی مار دے تو اس کے لیے سو نیکیاں لکھی جاتی ہیں اور دوسری چوٹ میں مارنے پر اس سے کم اور تیسری چوٹ میں مارنے پر اس سے کم ‘‘ (مسلم) 
توثیق الحدیث : أخر جہ مسلم (۲۲۴۰)،والر وایۃ الثانیۃ عندہ (۲۲۴۰) (۱۴۷) 
۱۸۶۵۔ حضرت ابو ہریرہؓ سے روایت ہے کہ رسول اللہﷺ نے فرمایا: ’’ایک آدمی نے کہا (اج رات) میں ضرور صدقہ کروں گا۔ پس وہ اپنا صدقہ لے کر باہر نکلا تو اسے ایک چور کے ہاتھ پر رکھ دیا۔ پس صبح ہو ئی تو لوگ باتیں کرنے لگے کہ آج رات ایک چور پر صدقہ کیا گیا ہے۔ پس اس شخص نے کہا : اے اللہ ! تمام تعریفیں تیرے ہی لیے ہیں (اج رات)۔ میں ضرور صدقہ کروں گا۔ پس وہ اپنا صدقہ لے کر نکلا اور اسے ایک زانیہ کے ہاتھ پر رکھ دیا، صبح ہو ئی تو لو گ باتیں کرنے لگے کہ آج رات ایک زانیہ عورت پر صدقہ کیا گیا ہے۔ اس شخص نے کہا: اے اللہ ! تمام تعریفیں تیرے ہی لیے ہیں ، کیا ایک زانیہ پر (صدقہ ہو گیا ہے) ؟ میں (آج رات) ضرور صدقہ کر دوں گا۔ پس وہ اپنا صدقہ لے کر نکلا اور اسے ایک مالدار شخص کے ہاتھ پر رکھ دیا۔ پس صبح ہو ئی تو لوگ باتیں کرنے لگے کہ آج رات ایک مالدار آدمی پر صدقہ کیا گیا ہے۔ اس آدمی نے کہا: اے اللہ ! تمام تعریفیں تیرے ہی لیے ہیں ، یہ کہا، چور پر، زانیہ پر اور مالدار شخص پر (صدقہ ہو گیا ہے)۔ پس رات کو اسے خواب آیا اور اسے کہا گیا : تیرا وہ صدقہ جو چور پر کیا گیا شاید کہ وہ اس صدقے کی وجہ سے اپنی چوری سے باز۔ آ جائے اور زانیہ پر تو شاید کہ وہ اپنے زنا سے بچ جائے اور ر ہاوہ غنی شخص تو شاید کہ وہ عبرت حاصل کرے۔ اور اللہ تعالیٰ نے جو اسے عطا کیا ہے وہ اس میں سے خرچ کرے۔ ‘‘ (امام بخاری نے اسے ان الفاظ کے ساتھ روایت کیا ہے اور مسلم میں اس کے ہم معنی روایت ہے۔ ) 
توثیق الحدیث : اخرجہ الخاری (۳!۲۹۰۔ فتح)،و مسلم (۱۰۲۲) 
۱۸۶۶۔ حضرت ابو ہریرہؓ ہی بیان کرتے ہیں کہ ہم ایک دعوت میں رسول اللہﷺ کے ساتھ تھے ، آپ کو دستی کا گوشت پیش کیا اور وہ آپ کو پسند تھا، آپ اسے کھانے لگے اور فرمایا: ’’میں قیامت والے دن تمام لوگوں کا سر دار ہوں گا، کیا تم جانتے ہو کہ یہ کس لیے ہو گا ؟ اللہ تعالیٰ اگلے پچھلے تمام لوگوں کو ایک میدان میں جمع فرمائے گا۔ پس دیکھنے والا ان سب کو دیکھے گا اور ایک پکارنے والا ان سب کو اپنی آواز سنا سکے گا، سورج ان کے قریب ہو گا، لوگ غم اور تکلیف کی ایسی کیفیت سے دوچار ہوں گے جو ان کی طاقت اور بر داشت سے باہر ہو گی۔ لوگ کہیں گے : کیا تم دیکھتے نہیں کہ جو تکلیف تمہیں پہنچی اس وجہ سے تم کس حالت میں ہو، کیا تم ایسا کوئی شخص نہیں دیکھتے جو تمہارے رب کے پاس تمہارے لیے سفارش کر سکے ؟ پس لوگ آپس میں کہیں گے تمہارے باپ آدم ؑ جو ہیں۔ پس وہ ان کے پاس حاضر ہوں گے اور عرض کریں گے : اے آدم ! آپ تمام انسانوں کے باپ ہیں ، اللہ تعالیٰ نے آپ کو اپنے ہاتھ سے پیدا فرمایا: ’’آپ کے اندر اپنی روح پھونکی، فرشتوں کو حکم دیا تو انھوں نے آپ کو سجدہ کیا اور ۔ آ پ کو جنت میں ٹھہرایا، کیا آپ ہمارے لیے اپنے رب سے سفارش نہیں کرتے ؟ کیا آپ ہماری حالت نہیں دیکھ رہے جس میں ہم ہیں اور جو تکلیف ہمیں پہنچی ہے ؟ وہ فرمائیں گے بے شک میرا رب (آج) اس قدر غصے میں ہے کہ وہ نہ اس سے پہلے کبھی اتنے غصے میں آیا ہے اور نہ اس کے بعد اس طرح غضبناک ہو گا او راس نے مجھے ایک درخت کے پاس جانے سے منع کیا تھا لیکن مجھ سے نافرمانی ہو گئی، مجھے تو اپنی فکر ہے، مجھے تو اپنی فکر ہے، اپنی فکر ہے ، تم میرے علاوہ کسی اور کے پاس جاؤ، تم نوحؑ کے پاس جاؤ۔ پس وہ نوحؑ کی خدمت میں حاضر ہو کر عرض کریں گے : اے نوحؑ !آپ زمین والوں کی طرف سب سے پہلے رسول ہیں اور اللہ تعالیٰ نے آپ کا نام شکر گزار بندہ رکھا ہے ، کیا آپ نہیں دیکھتے ہم کس تکلیف سے دو چار ہیں اور کیا آپ نہیں دیکھتے کہ ہمیں کس قدر بے چینی اور تکلیف پہنچی ہے ؟ کیا آپ ہمارے لیے اپنے رب سے سفارش نہیں کرتے ؟ وہ جواب دیں گے بے شک میرا رب جس قدر  آج غصے میں ہے وہ اس قدر اس سے پہلے غصے میں ہوا ہے نہ اس کے بعد اس قدر غصے میں ہو گا اور مجھے ایک دعا کرنے کا حق تھا لیکن میں نے وہ دعا اپنی قوم کے خلاف کر لی تھی، مجھے تو اپنی فکر ہے، اپنی فکر ہے، اپنی فکر ہے ، اس لیے تم میرے علاوہ کسی اور کے پاس جاؤ، تم ابراہیم ؑ کے پاس جاؤ۔ پس وہ ابراہیمؑ کی خدمت میں حاضر ہوں گے اور عرض کریں گے : اے ابراہیم !آپ اللہ کے نبی اور زمین والوں میں سے اس کے خلیل ہیں ، آپ اپنے رب سے ہماری سفارش کریں ، کیا آپ دیکھ نہیں رہے کہ ہم کس تکلیف میں مبتلا ہیں ؟ وہ انہیں فرمائیں گے : بے شک میرا رب آج جس قدر غصے میں ہے اس قدر وہ اس سے پہلے کبھی ناراض ہوا ہے نہ اس کے بعد اس قدر ناراض ہو گا، میں نے تین باتیں ایسی کی تھیں جو بظاہر واقعے کے خلاف تھیں (تور یہ کیا تھا) مجھے تو اپنی فکر ہے۔ اپنی فکر ہے۔ اپنی فکر ہے ، اس لیے تم میرے علا وہ کسی اور کے پاس جاؤ، تم موسیٰؑ کے پاس چلے جاؤ۔ پس وہ موسیٰؑ کے پاس جائیں گے اور عرض کریں گے : اے موسیٰؑ ! آپ اللہ تعالیٰ کے رسول ہیں ، اللہ تعالیٰ نے آپ کو اپنی اور اپنی ہم کلامی عطا فرما کر تمام لوگوں پر فضیلت دی، آپ اپنے رب سے ہمارے سفارش کریں ،کیا آپ وہ حالت نہیں دیکھ رہے جس میں ہم مبتلا ہیں ، وہ بھی یہی فرمائیں گے کہ میرا رب جس قدر آج غضبناک ہے، وہ اس قدر غضبناک اس سے پہلے کبھی ہوا ہے نہ اس کے بعد کبھی اس قدر غضب ناک ہو گا اور میں نے ایک ایسی جان کو قتل کر دیا تھا جس کے قتل کا مجھے حکم نہیں دیا گیا تھا، مجھے تو اپنی فکر ہے ، فکر ہے ، مجھے اپنی فکر ہے، پس تم میرے علاوہ کسی اور کے پاس چلے جاؤ تم عیسیٰؑ کے پاس چلے جاؤ۔ پس وہ عیسیٰؑ کے پاس آئیں گے اور عرض کریں گے : اے عیسیٰؑ ! آپ اللہ کے رسول اور اس کا وہ کلمہ ہیں جو اس نے حضرت مریم کی طرف القا کیا تھا اور اس کی روح ہیں اور آپ نے گہوارے میں لوگوں سے گفتگو کی ہے ، آپ اپنے رب سے ہمارے لیے سفارش کریں ، کیا آپ دیکھ نہیں رہے کہ ہم کس کیفیت میں مبتلا ہیں ؟ پس عیسیٰؑ فرمائیں گے : بے شک میرا رب جس قدر آج غضبناک ہے وہ اس قدر آج سے پہلے غضبناک ہوا ہے نہ اس کے بعد اس قدر غضبناک ہو گا۔ انھوں نے اپنے کسی قصور کا ذکر نہیں فرمایا (اور فرمایا) مجھے اپنی فکر ہے، اپنی فکر ہے، تم میرے علاوہ کسی اور کے پاس جاؤ تم محمدﷺ کے پاس جاؤ۔ ‘‘ 
ایک اور روایت میں ہے (آپ نے فرمایا) ’’پس میرے پاس آئیں گے اور کہیں گے : اے محمدﷺ ! آپ اللہ کے رسول اور خاتم الانبیا ہیں ، اللہ تعالیٰ نے آپ کے اگلے پچھلے تمام گناہ معاف فرما دیے ہیں ، آپ ہمارے بارے میں اپنے رب سے سفارش کریں۔ کیا آپ وہ تکلیف نہیں دیکھ رہے جس میں ہم مبتلا ہیں ؟ پس میں وہاں سے چل کر عرش کے نیچے آؤں گا اور اپنے رب کے سامنے سجدہ ریز ہو جاؤں گا، پھر اللہ تعالیٰ مجھے اپنی حمد اور حسن ثنا کے ایسے کلمات القا فرمائے گا کہ مجھ سے پہلے وہ کلمات کسی پر القا نہیں کیے گئے ہوں گے ، پھر کہا جائے گا:۔ اے محمد ! اپنا سر  اٹھایئے ! مانگئے آپ کو وہ عطا کیا جائے گا، سفارش کیجیے ، سفارش قبول کی جائے گی۔ پس میں اپنا سر اٹھاؤں گا تو کہوں گا :اے میرے رب !میری امت۔ اے میرے رب !میری امت۔ پس کہا جائے گا۔ : اے محمد ! اپنی امت میں سے ان لوگوں کو جنت کے دروازوں میں سے دائیں طرف کے دروازے سے لے جائیں جن کے ذمہ کوئی حساب نہیں ہے اور وہ دوسرے دروازوں میں بھی اس دروازے کے علاوہ دوسرے لوگوں کے ساتھ شریک ہیں۔ ‘‘ پھر آپ نے فرمایا: ’’اس ذات کی قسم ! جس کے ہاتھ میں میری جان ہے ! جنت کے دو کواڑوں کے درمیان اتنا فاصلہ ہے جتنا مکہ اور ہجر کے درمیان یا جتنا فاصلہ مکہ اور بصریٰ کے درمیان ہے۔ ‘‘ (متفق علیہ) 
توثیق الحدیث : اخرجہ البخاری (۶!۳۷۱۔ فتح)،و مسلم (۱۹۴) 
۱۸۶۷۔ حضرت ابن عباسؓ بیان کرتے ہیں کہ سید نا ابراہیم سیدنا اسماعیل ؓ کی والدہ اور ان کے بیٹے اسماعیل کو لائے جب کہ وہ ان کو دودھ پلاتی تھیں حتیٰ کہ انہیں بیت اللہ کے نزدیک مسجد حرام کے بالائی حصے میں زمزم کے اوپر واقع ایک درخت کے پاس ٹھہرا دیا۔ ان دنوں مکہ میں کوئی انسان تھا نہ پانی (کا نام و نشان)۔ پس انھوں نے ان دونوں کو وہاں چھوڑا اور ان کے نزدیک ایک تھیلی رکھ دی جس میں کھجوریں تھیں اور ایک مشکیزہ رکھ دیا جس میں پانی تھا، پھر ابراہیمؑ واپس جانے لگے تو اسماعیلؑ کی والدہ ان کے پیچھے گئیں اور کہا: اے ابراہیم ! کیا آپ ہمیں اس وادی میں ، جہاں کوئی غم خوار ہے نہ کوئی اور چیز ہے ، چھوڑ کر کہاں جا رہے ہیں ؟ انھوں نے یہ بات ان سے کئی مرتبہ کہی، لیکن حضرت ابراہیمؑ اس کی طرف توجہ نہیں فرماتے تھے۔ آخر۔ انھوں نے حضرت ابراہیمؑ سے کہا : کیا اللہ نے آپ کو ایسا کرنے کا حکم فرمایا ہے ؟ انھوں نے فرمایا: ’’ہاں ! ام اسماعیل نے کہا : تب وہ ہمیں ضائع کر نہیں کرے گا۔ پھر وہ واپس۔ آ گئیں۔ اور حضرت ابراہیمؑ اپنی منزل کی طرف چلے حتیٰ کہ جب وہ ثنیہ کے مقام پر پہنچے ، جہاں سے وہ انہیں دیکھ نہیں رہے تھے تو حضرت ابراہیمؑ نے اپنا رخ بیت اللہ کی طرف کیا پھر ہاتھ بلند کیے اور ان کلمات کے ساتھ دعا کی : ’’اے ہمارے رب ! بے شک میں نے اپنی اولاد کو ایک بے آب و گیاہ وادی میں آباد کیا ہے۔ ۔ ۔ ‘‘ اور یہاں تک تلاوت فرمائی : ’’تاکہ وہ شکر کریں۔ ‘‘ اسماعیل کی والدہ اسماعیل کو دودھ پلاتی رہیں اور خود اس (مشکیزے) کے پانی سے پانی پیتی رہیں حتیٰ کہ جب مشکیزے کا پانی ختم ہو گیا تو انہیں بھی پیاس لگی اور ان کے بیٹے کو بھی اور وہ اسے زمین پر لوٹ پوٹ ہوتے دیکھنے لگیں۔ پس وہ اس منظر کو ناگوار سمجھتے ہوئے (پانی کی تلاش میں) چلیں تو انھوں نے صفا پہاڑ کو اپنے سب سے قریب پایا۔ پس وہ اس پر کھڑ ی ہو گئیں پھر وادی کی طرف متوجہ ہو کر دیکھنے لگیں کہ کوئی شخص انہیں نظر آتا ہے ؟لیکن انہیں کوئی نظر نہ آیا تو وہ صفا سے نیچے اتریں حتیٰ کہ وادی میں پہنچیں۔ پس انھوں نے اپنی قمیض کا کنارہ اوپر اٹھا یا پھر اس طرح دوڑیں جس طرح کوئی سخت مصیبت زدہ انسان دوڑ تا ہے حتیٰ کہ وہ وادی سے پار گزر گئیں پھر مروہ پہاڑ ی پر آئیں اور اس پر کھڑ ی ہو کر نظر دوڑ آئی کہ کوئی شخص دکھائی دیتا ہے ؟ لیکن انہیں کوئی بھی نظر نہ آیا۔ انھوں نے سات مرتبہ ایسے کیا۔ حضرت ابن عباس ؓ بیان کرتے ہیں کہ نبیﷺ نے فرمایا:پس لوگ جو صفا اور مروہ کے درمیان سعی کرتے ہیں یہ وہی ان کی متابعت (سنت)میں ہے جب وہ مروہ پر چڑھیں تو انھوں نے ایک آواز سنی ،انھوں نے اپنے آپ سے کہا خاموش رہ،انھوں نے پھر کان لگائے توا یک آواز سنی تو انھوں نے کہا:تم نے اپنی آواز تو سنا دی ہے ،اگر تمہارے پاس کچھ مدد کا سامان ہے تو پھر مدد کو پہنچو۔  پس اچانک دیکھا کہ زم زم کی جگہ ایک فرشتہ ہے ، اس نے اپنی ایڑھی سے یا اپنے پر کے ساتھ زمین کو کریدا حتیٰ کہ پانی نکل آیا۔ اسماعیل کی والدہ اس کے لیے حوض بنانے لگیں اور اپنے ہاتھ کے ساتھ منڈیر بنانے لگیں اور اپنے مشکیزے کو پانی سے بھر نے لگیں ، وہ جو نہی چلو بھرتیں تو اتنا پانی اور ابل اتا۔ اور ایک روایت میں ہے کہ ان کے چلو بھرنے کی مقدار کے برابر پانی ابلتا۔ ابن عباس ؓ بیان کرتے ہیں کہ نبیﷺ نے فرمایا: ’’اللہ تعالیٰ اسمٰعیل کی والدہ پر رحم فرمائے ، اگر وہ زم زم کو یو نہی چھوڑ دیتیں‘‘ یا فرمایا: ’’چلو سے پانی اکٹھا نہ کرتیں تو زم زم روئے زمین پر بہنے والا چشمہ ہوتا۔ ‘‘ راوی بیان کرتے ہیں کہ حضرت ہاجرہ نے پانی پیا اور اپنے بچے کو دودھ پلایا۔ پس فرشتے نے انہیں کہا : تم اپنے ہلاک ہو جا نے کا اندیشہ نہ کرو، اس لیے کہ یہاں اللہ تعالیٰ کا ایک گھر ہے ، جسے یہ لڑ کا اور اس کا والد (از سر نو) تعمیر کریں گے اور اللہ تعالیٰ اپنے بندوں کو ضائع نہیں کرتا۔ اور اس وقت بیت اللہ کی جگہ ٹیلے کی طرح زمین سے بلند تھی۔ وہاں سیلاب آتے تو وہ اس ٹیلے کے دائیں بائیں سے گزر جاتے۔ پس ایک عرصہ تک یہی کیفیت رہی حتیٰ کہ جرہم قبیلے کا قافلہ یا اس کا کوئی گھرانا کدا کے راستے سے آتا ہوا ان کے پاس سے گزرا، انھوں نے مکہ کے زیریں حصے میں پڑ آؤ کیا تو انھوں نے ایک پرندے کو ادھر چکر لگاتے ہوئے دیکھا۔ انھوں نے کہا : یہ پرندہ لازمی طور پر پانی پر گھوم رہا ہے لیکن ہمیں تو اس وادی سے گزرتے ہوئے ایک عرصہ ہو گیا ہے ، پہلے تو یہاں پانی نہیں ہوتا تھا۔ پس انھوں نے ایک یا دو قاصد بھیجے تو انھوں نے دیکھا کہ وہاں پانی ہے ، انھوں نے واپس آ کر اپنے قافلے والوں کو بتا یا کہ وہاں پانی انھوں نے کہا کیا آپ ہمیں اجازت دیتی ہیں کہ ہم آ پ کے پاس آئیں۔ وہ وہاں پہنچے تو حضرت ہاجرہ وہاں پانی پر موجود تھیں ، پڑ آؤ ڈال لیں ؟ انھوں نے کہا : ٹھیک ہے۔ حضرت ابن عباس ؓ بیان کرتے ہیں کہ نبیﷺ نے فرمایا: ’’یہ بات حضرت ہاجرہ کی خواہش کے مطابق ہوئی، وہ انس و محبت کو پسند کرتی تھیں ، پس انھوں نے وہاں پڑ آؤ ڈال لیا اور اپنے گھر والوں کو پیغام بھیجا تو انھوں نے بھی انہی کے ساتھ پڑ آؤ ڈال لیا حتیٰ کہ وہاں بہت سے گھر آباد ہو گئے اور حضرت اسماعیل جوان ہو گئے اور انھوں نے ان لوگوں سے عربی سیکھ لی۔ وہ ان میں سب سے زیادہ پر کشش اور سب سے زیادہ پسندیدہ تھے۔ ، پس جب وہ بالغ ہوئے تو انھوں نے اپنی ایک عورت سے ان کی شادی کر دی۔ حضرت ہاجرہ فوت ہو گئیں۔ حضرت اسماعیل کی شادی کے بعد حضرت ابراہیم ؓ اپنی چھوڑ ی ہوئی چیزوں کو دیکھنے آئے تو انھوں نے حضرت اسماعیل کو نہ پایا، انھوں نے ان کی بیوی سے ان کے بارے میں پوچھا تو اس نے بتایا کہ وہ ہمارے لیے رزق کی تلاش میں گئے ہیں۔ اور ایک روایت میں ہے کہ ہمارے لیے شکار کرنے کے لیے باہر گئے ہوئے ہیں۔ پھر حضرت ابر ہیم ؑ نے اس سے ان کی گزران اور عام حالات کے متعلق دریافت کیا تو اس نے کہا: ہم بہت برے حالات میں ہیں ، تنگی اور تکلیف سے وقت گزا رہے ہیں۔ اور اس نے حضرت ابراہیم ؑ سے شکایت کی، انھوں نے فرمایا: ’’جب تمہارا خاوند آئے تو انہیں میرا سلام کہنا اور انہیں کہنا کہ اپنے دروازے کی دہلیز بدل دیں‘‘ ۔ پس جب حضرت اسماعیل ؑ واپس آئے تو انھوں نے کسی چیز کو محسوس کیا تو پوچھا : کیا تمہارے پاس کوئی آیا تھا ؟ اس نے کہا: جی ہاں ! اس اس طرح کے ایک بزرگ آئے تھے ، انھوں نے آپ کے بارے میں پوچھا تو میں نے انہیں بتا دیا پھر انھوں نے پوچھا کہ ہماری گزران کیسی ہے ؟ تو میں نے بتایا کہ ہم تنگی اور تکلیف میں ہیں۔ حضرت اسمٰعیل نے پوچھا : کیا انھوں نے کوئی وصیت کی تھی ؟َ اس نے کہا:ہاں !انھوں نے مجھے کہا تھا کہ میں تمہیں ان کا سلام پہنچا دوں اور آپ کے لیے کہہ گئے تھے کہ آپ اپنے دروازے کی دہلیز بدل دیں۔ حضرت اسماعیل ؑ نے فرمایا: ’’وہ میرے والد تھے اور مجھے حکم دے دوں ، تم اپنے گھر والوں کے ہاں چلی جاؤ‘‘ ۔ انھوں نے اسے طلاق دے دی اور ان کی کسی اور عورت سے شادی کر لی۔ پس حضرت ابراہیمؑ جتنی دیر اللہ نے چاہا گزارنے کے بعد ان کے پاس آئے تو حضرت اسماعیل ؑ کو نہ پایا، وہ ان کی بیوی کے پاس گئے اور اس سے حضرت اسماعیل ؑ کے بارے میں پوچھا تو اس نے بتایا کہ وہ ہمارے لیے رزق کی تلاش میں گئے ہیں۔ انھوں نے پوچھا : تمہارا کیا حال ہے : تمہاری گزران اور عام حالات کیسے ہیں ؟ اس نے بتایا:ہم خیریت سے ہیں اور فراخی میں ہیں اور اس نے اللہ کی حمد و ثنا بیان کی۔ انھوں نے پوچھا : تمہاری خوراک کیا ہے ؟ اس نے کہا گوشت۔ انھوں نے کہا : تم پیتے کیا ہو ؟ اس نے کہا پانی۔ حضرت ابراہیم ؑ نے دعا فرمائی۔ : اے اللہ ! ان کے لیے گوشت اور پانی میں برکت فرما۔ نبیﷺ نے فرمایا: ’’ان دنوں ان کے لیے غلہ نہیں تھا اور اگر ان کے لیے ہوتا تو آپ اس کے بارے میں بھی ان کے لیے برکت کی دعا کرتے‘‘ حضرت ابن عباسؓ نے فرمایا: ’’اگر کوئی شخص مکہ کے علاوہ کسی اور جگہ صرف ان دو چیزوں (گوشت، پانی) پر گزارہ کرے تو اسے موافق نہیں آئیں گی۔ 
ایک اور روایت میں ہے کہ حضرت ابراہیم ؑ آئے تو انھوں نے پوچھا : اسماعیل کہاں ہیں ؟ ان کی بیوی نے کہا: وہ شکار کرنے گئے ہیں ، پھر ان کی بیوی نے کہا: کیا آپ تشریف نہیں رکھیں گے تاکہ آپ کچھ کھا پی لیں ؟ انھوں نے پوچھا : تم کیا کھاتے پیتے ہو؟ا س نے کہا:ہمارا کھانا گوشت ہے اور پینا پانی ہے۔ حضرت ابراہیم ؑ نے دعا فرمائی ’’اے اللہ ! ان کے کھانے اور پینے میں بر کت عطا فرما۔ ‘‘ 
راوی بیان کرتے ہیں کہ ابو القاسم ؑ نے فرمایا: ’’یہ سب حضرت ابراہیم ؑ کی دعا کی برکت ہے۔ ‘‘ انھوں نے فرمایا: ’’جب تمہارا خاوند آئے تو انہیں میرا سلام کہنا اور انہیں کہنا کہ اپنے دروازے کی دہلیز کو بر قرار رکھیں۔ جب حضرت اسماعیل ؑ آئے تو انھوں نے پوچھا : کیا تمہارے پاس کوئی آیا تھا؟ا س نے کہا : جی ہاں ! اچھی شکل و صورت والے ایک بزرگ آئے تھے ، اس نے ان (ابراہیم ؑ) کی تعریف کی، انھوں نے آپ کے بارے میں پوچھا تھا تو میں نے انہیں بتا دیا پھر انھوں نے مجھ سے ہماری گزران کے متعلق پوچھا تو میں نے بتایا کہ ہم بالکل ٹھیک ہیں۔ حضرت اسماعیل ؑ نے پوچھا : کیا انھوں نے تجھے کوئی وصیت کی  تھی ؟ اس نے کہا : جی ہاں ؟ وہ آپ کو سلام کہتے تھے اور آپ کو حکم دیتے تھے کہ اپنے دروازے کی دہلیز کو برقرار رکھو۔ حضرت اسماعیل ؑ نے کہا وہ میرے والد تھے اور تم میری دہلیز ہو۔ انھوں نے مجھے حکم دیا ہے کہ میں تمہیں اپنے پاس رکھوں۔ پھر حضرت ابراہیم ؑ جب تک اللہ نے چاہا کچھ عرصہ گزارنے کے بعد ان کے پاس آئے تو حضرت اسماعیل ؑ زم زم کے قریب ایک درخت کے نیچے تیر درست کر رہے تھے ،  جب انھوں نے حضرت ابراہیم ؑ کو دیکھا تو وہ ان کے استقبال کے لیے آگے بڑھے اور پھر ویسے ہی کیا جیسے والد اپنے بیٹے سے اور بیٹا اپنے والد کے ساتھ محبتو احترام کا سلوک کرتا ہے۔ حضرت ابراہیم ؑ نے فرمایا: ’’اے اسماعیل ! اللہ نے مجھے ایک کام کرنے کا حکم فرمایا ہے انھوں نے کہا: آپ کے رب نے جس کام کرنے کا حکم دیا ہے آپ کر گزریں۔ حضرت ابراہیم ؑ نے پوچھا : تم میری مدد کرو گے ؟ انھوں نے کہا: میں آپ کی مدد کروں گا۔ حضرت ابراہیم ؑ نے کہا: اللہ نے مجھے حکم دیا ہے کہ میں اس جگہ ایک گھر تعمیر کروں اور انھوں نے ایک ٹیلے کی طرف اشارہ کیا جو اپنے اردگرد کے حصوں سے بلند تھا۔ پس اسی وقت انھوں نے اس گھر کی دیواریں اٹھائیں۔ پس حضرت اسماعیل ؑ پتھر اٹھا اٹھا کر لاتے اور حضرت ابراہیم ؑ تعمیر کرتے حتیٰ کہ جب دیواریں بلند ہو گئیں تو وہ یہ (مقام ابراہیم ؑ) پتھر لائے اور اسے آپ کے لیے رکھا تو وہ اس پر کھڑے ہو گئے۔ پس حضرت ابراہیم ؑ۔ تعمیر کرتے جاتے اور حضرت اسماعیل ؑ انہیں پتھر پکڑا تے جاتے او وہ دونوں یہ دعا پڑھتے تھے : ’’اے ہمارے پروردگار ! ہم سے یہ عمل قبول فرما، بے شک تو بہت سننے والا، جاننے والا ہے۔ ‘‘ 
ایک اور روایت میں ہے کہ حضرت ابراہیم ؑ، اسماعیل ؑ اور ان کی والدہ کو لے کر نکلے ، ان کے پاس ایک مشکیزہ تھا جس میں پانی تھا، پس اسماعیل کی والدہ مشکیزے سے پانی پیتیں تو بچے کے لیے ان کی چھاتی میں دودھ خوب اتر تا حتیٰ کہ وہ مکہ۔ آ گئے۔ یہاں حضرت ابراہیم ؑ نے انہیں ایک درخت کے نیچے بٹھایا پھر حضرت ابراہیم ؑ اپنے گھر والوں کی طرف لوٹے تو حضرت ہاجرہ بھی ان کے پیچھے چلتی رہیں حتیٰ کہ جب وہ کدا کے مقام پر پہنچے تو انھوں نے انہیں پیچھے سے آواز دی :۔ اے ابراہیم ! ہمیں کس کے سپرد کر کے چھوڑ چلے ہو ؟ انھوں نے کہا : اللہ کے سپرد۔ حضرت ہاجرہ نے کہا: میں اللہ کے سپرد کیے جانے پر راضی ہوں۔ پس وہ واپس۔ آ گئیں اور مشکیزے سے پانی پیتی رہیں اور بچے کے لیے ان کی چھاتی میں دودھ اتر تا رہا، حتیٰ کہ جب پانی ختم ہو گیا تو انھوں نے کہا: میں ادھر ادھر جاؤں اور دیکھوں کہ شاید کوئی آدمی نظر۔ آ جائے۔ راوی بیان کرتے ہیں وہ گئیں اور صفا پر چڑھ گئیں اور غور سے دیکھنے لگیں کہ کیا کوئی نظر آتا ہے ؟ لیکن انہیں کوئی نظر نہ آیا، پھر وہ وادی میں اتر آئیں او دوڑیں اور مروہ پر۔ آ گئیں اور انھوں نے اس طرح کئی چکر لگائے (یعنی صفا سے مروہ آئیں اور گئیں) پھر کہا : میں جا کر بچے کو تو دیکھوں کہ اس کا کیا حال ہے ؟ وہ گئیں تو دیکھا کہ وہ اسی حال میں تھا گویا کہ وہ زندگی کے آخر ی سانس لے رہا تھا۔ حضرت ہاجرہ کے نفس نے قرار نہ پکڑا اور پھر کہا کہ میں جاؤں تو سہی، شاید میں کسی کو پالوں۔ وہ پھر گئیں اور صفا پر چڑھ گئیں اور غور سے دیکھا لیکن کوئی نظر نہ آیا حتیٰ کہ انھوں نے سات چکر پورے گئے ، پھر انھوں نے کہا میں جاؤں اور دیکھوں کہ بچے کا کیا حال ہے ؟ پس وہ وہاں آئیں تو ایک آواز سنی، انھوں نے کہا: اگر تیرے پاس کوئی بھلائی ہے تو میری مدد کر۔ پس یہ جبریل ؑ تھے ، انھوں نے اپنی ایڑھی زمین پر ماری اور اپنی ایڑھی سے زمین کو بھینچا تو زمین سے پانی پھوٹ پڑ ا، جسے دیکھ کر حضرت ہاجرہ خوف زدہ ہو گئیں اور اپنی ہتھیلیوں سے پانی لے کر مشکیزے میں ڈالنے لگیں۔ (اور راوی نے حدیث پوری تفصیل سے بیان کی، یہ ساری وروایات امام بخاری رحمتہ اللہ علیہ۔ نے بیان کیں) 
توثیق الحدیث :اخرجہ البخاری (۶! ۳۹۵۔ ۳۹۹۔ فتح) 


توبہ و استغفار کا بیان 
۳۷۱۔ باب: مغفرت طلب کرنے کاحکم اور اس کی فضیلت 
اللہ تعالیٰ نے فرمایا: ’’آپ مغفرت طلب کیجیے اپنی لغزش کے لیے اور مومن مردوں اور مومن عورتوں کے لیے‘‘ (سورۃ محمد: ۱۹)
نیز فرمایا: ’’اللہ سے مغفرت طلب کیجیے ، بے شک اللہ بہت بخشنے والا نہایت مہربان ہے۔ ‘‘ (سورۃ النساء :۱۰۶)
اور فرمایا: ’’اپنے رب کی خوبیوں کے ساتھ اس کی پاکیزگی بیان کیجیے اور اس سے بخشش طلب کریں ، وہ خوب توبہ قبول کرنے والا ہے۔ ‘‘ (سورۃ النصر:۳)
 نیز فرمایا: ’’متقی لوگوں کے لیے ان کے رب کے پاس باغات ہیں۔ ‘‘ اللہ تعالیٰ کے اس فرمانا تک :
 ’’اور رات کے آخر ی پہر میں استغفار کرنے والے ہیں۔ ‘‘ (سورۃ آل عمران :۱۵۔ ۱۷)
 اور فرمایا: ’’جو شخص کسی برائی کا ارتکاب کرے یا اپنے نفس پر ظلم کرے پھر اللہ تعالیٰ سے مغفرت طلب کرے تو وہ اللہ تعالیٰ کو بہت بخشنے والا، نہایت مہربان پائے گا۔ ‘‘ (سورۃ النساء:۱۱۰)
نیز فرمایا: ’’اللہ تعالیٰ آپ کی موجودگی میں ان کو عذاب دینے والا نہیں ہے اور (اسی طرح) اللہ تعالیٰ ان کو عذاب نہیں دے گا جب کہ وہ بخشش مانگتے ہوں۔ ‘‘ (سورۃ الأانفال :۳۳)
 اور فرمایا: ’’اور وہ لوگ جب کسی برائی کا ارتکاب کر لیتے ہیں یا اپنی جانوں پر ظلم کر بیٹھتے ہیں تو اللہ تعالیٰ کو یاد کرتے ہیں اور وہ اپنے گنا ہوں کی معافی مانگتے ہیں اور اللہ کے سوا کوئی گنا ہوں کا معاف کرنے والا نہیں وہ اپنے کیے (یعنی گناہ) پر جانتے بوجھتے اصرار نہیں کرتے۔ ‘‘ (سورۃ آل عمران :۱۳۵) 
۱۸۶۹۔ حضرت اغرمزنی ؓ سے روایت ہے کہ رسول اللہﷺ نے فرمایا: ’’میرے دل پر بھی پردہ سا۔ آ جاتا ہے اور میں دن میں سو مرتبہ اللہ سے مغفرت طلب کرتا ہوں۔ ‘‘ (مسلم) 
توثیق الحدیث۔ کے لیے حدیث نمبر (۱۴) ملاحظہ فرمائیں۔ 
۱۸۷۰۔ حضرت ابو ہریرہ ؓ بیان کرتے ہیں کہ میں نے رسول اللہﷺ کو فر ماتے ہوئے سنا: ’’اللہ کی قسم ! میں دن میں ستر بار سے زائد اللہ سے مغفرت طلب کرتا اور توبہ کرتا ہوں۔ ‘‘ (بخاری) 
توثیق الحدیث کے لیے حدیث نمبر (۱۳) ملاحظہ فرمائیں۔ 
۱۸۷۱۔ حضرت ابوہریرہ ؓ ہی بیان کرتے ہیں کہ رسول اللہﷺ نے فرمایا: ’’اس ذات کی قسم جس کے ہاتھ میں میری جان ہے ! اگر تم گناہ نہ کرو تو اللہ تمہیں ختم کر کے ایسے لوگ لے آئے گا جو گناہ کریں گے اور اللہ سے مغفرت طلب کریں گے ، پس وہ انہیں معاف فرما دے گا۔ ‘‘ (مسلم) 
توثیق الحدیث کے لیے حدیث نمبر (۴۲۲) ملاحظہ فرمائیں۔ 
۱۸۷۲۔ حضرت ابن عمر ؓ بیان کرتے ہیں کہ ہم رسول اللہﷺ کو ایک مجلس میں سو مرتبہ یہ کہتے ہوئے گن لیتے تھے : ’’اے میرے رب ! مجھے بخش دے َ مجھے پر رجوع فرما، بے شک تو بہت رجوع فرمانے والا، نہایت رحم کرنے والا ہے۔ ‘‘ (ابو داؤد۔ ترمذی۔ حدیث حسن ہے) 
توثیق الحدیث : صحیح۔ اخرجہ ابو داود (۱۵۱۶)،و الترمذی (۳۴۳۴)،و ابن ماجہ (۳۸۱۴) بآساند صحیح 
۱۸۷۳۔ حضرت ابن عباس ؓ بیان کرتے ہیں کہ رسول اللہﷺ نے فرمایا: ’’جو شخص استغفار کی پابندی کرتا ہے تو اللہ تعالیٰ اس کے لیے ہر تنگی سے نکلنے کا را ستہ بنا دیتا ہے ، ہر غم سے نجات دے دیتا ہے اور اسے ایسی جگہ سے رزق عطا فرمایا ہے جہاں سے اسے گمان بھی نہیں ہوتا۔ ‘‘ (ابو داؤد) 
توثیق الحدیث :ضعیف۔ اخرجہ ابو داؤد (۱۵۱۸)،و ابن ماجہ (۳۸۲۹)،والنسائی فی ( (عمل والیوم واللیلۃ)) (۴۵۶)اس کی سند میں حکم بن مصعب راوی مجہول ہے۔ 
۱۸۷۴۔ حضرت ابن مسعودؓ بیان کرتے ہیں کہ رسول اللہﷺ نے فرمایا: ’’جو شخص یہ دعا پڑھے ’’میں اللہ سے مغفرت طلب کرتا ہوں جس کے سوا کوئی معبود نہیں ، وہ زندہ اور قائم رہنے والا ہے اور میں اسی کی طرف رجوع کرتا ہوں ، تو اس کے گناہ معاف کر دیے جاتے ہیں خواہ وہ میدان جہاد سے پیٹھ پھیر کر بھاگا ہو۔ ‘‘ (ابو داؤد۔ ترمذی۔ حاکم امام حاکم نے کہا یہ حدیث بخاری و مسلم کی شرط پر صحیح ہے) 
توثیق الحدیث :صحیح۔ اخرجہ البخاری فی ( (التاریخ الکبیر)) (۳!۸۷۹۔ ۳۸۰)، وابوداؤد (۱۵۱۷)،و الترمذی (۳۵۷۷)والحاکم (۱!۵۱۱)
یہ حدیث ترمذی اور ابو داؤد میں ابن مسعود ؓ کے بجائے زید مولیٰ رسول اللہﷺ سے ہے ، ابن مسعود ؓ سے مستدرک حاکم میں ہے۔ 
۱۸۷۵۔ حضرت شداد بن اوس سے روایت ہے کہ نبیﷺ نے فرمایا: ’’سید الا ستغفار یہ ہے کہ بندہ یوں کہے ’’اے اللہ !تو میرا رب ہے ، تیرے سوا کوئی معبود نہیں ، تو نے ہی مجھے پیدا کیا ہے اور میں تیرا ہوں اور میں اپنی طاقت کے مطابق تیرے عہد اور وعدے پر قائم ہوں اور میں اپنے کیے ہوئے عمل کے شر سے تیری پناہ مانگتا ہوں۔ میں ان نعمتوں کا اقرار کرتا ہوں جو تو نے مجھ پر کیں اور میں اپنے گنا ہوں کا بھی اعتراف کرتا ہوں ، پس تو مجھے معاف کر دے ، بے شک تیرے سوا کوئی گنا ہوں کا معاف کرنے والا نہیں‘‘ جو شخص یہ کلمات دن کے وقت یقین کے ساتھ کہے اور وہ اسی روز شام ہونے سے پہلے فوت ہو جائے تو وہ جتنی ہے اور جو شخص رات کے وقت یقین کے ساتھ کہے اور وہ صبح ہونے سے پہلے فوت ہو جائے تو وہ جتنی ہے۔ ‘‘ (بخاری) 
توثیق الحدیث :اخرجہ البخاری (۱۱!۹۷۔ ۹۹)
۱۸۷۶۔ حضرت ثوبان ؓ بیان کرتے ہیں کہ جب رسول اللہﷺ سلام پھیر کر اپنی نماز سے فارغ ہوتے تو آپ اللہ سے تین بار استغفار فرماتے تھے اور پھر یہ دعا پڑھتے تھے : ’’اے اللہ ! تو سلام ہے اور سلامتی تیری ہی طرف سے ہے ، اے عزت و جلال کے مالک ! تو بڑ ی برکتوں والا ہے۔ ‘‘ 
حدیث کے راویوں میں سے ایک راوی امام اوزاعی سے پوچھا گیا کہ آپ کیسے استغفار فرماتے تھے ؟ تو انھوں نے بتایا کہ آپ فرماتے تھے : ’’أستغفر اللہ، أستغفراللہ‘‘ (میں اللہ سے مغفرت طلب کرتا ہوں)۔ (مسلم) 
توثیق الحدیث کے لیے حدیث نمبر (۱۴۱۵) ملا حظہ فرمائیں۔ 
۱۸۷۷۔ حضرت عائشہ ؓ بیان کرتی ہیں کہ رسول اللہﷺ اپنی وفات سے پہلے یہ کلمات کثرت سے پڑھتے تھے : ’’اے اللہ ! میں تیری پاکیزگی بیان کرتا ہوں تیری حمد کے ساتھ، اے اللہ، میں تجھ سے مغفرت طلب کرتا ہوں اور تیری ہی طرف رجوع (توبہ) کرتا ہوں۔ ‘‘ (متفق علیہ) 
توثیق الحدیث کے لیے حدیث نمبر (۱۱۴) ملا حظہ فرمائیں۔ 
۱۸۷۸۔ حضرت انسؓ بیان کرتے ہیں کہ میں نے رسول اللہﷺ کو فرماتے ہوئے سنا: ’’اللہ فرماتا ہے : اے ابن آدم ! جب تک تو مجھ سے دعا کرتا رہے گا اور مجھ سے امید وابستہ رکھے گا تو میں تجھے معاف کرتا رہوں گا خواہ تو جس حالت پر بھی ہو گا اور میں کوئی پروا نہیں کروں گا۔ اے ابن آدم! اگر تیرے گناہ آسمان تک پہنچ جائیں ، پھر تو مجھ سے مغفرت طلب کرے تو میں تجھے معاف کر دوں گا اور میں کوئی پروا نہیں کروں گا اے ابن آدم ! اگر تو زمین کے بھرنے کے بقدر گنا ہوں کے ساتھ میرے پاس آئے گا، البتہ تو مجھ سے اس حال میں ملے کہ تو نے میرے ساتھ شرک نہ کیا ہو تو میں بھی زمین بھر نے کے بقدر مغفرت کے ساتھ تجھ سے ملاقات کروں گا۔ ‘‘ (ترمذی۔ حدیث حسن ہے۔ ) 
توثیق الحدیث :صحیح بشواھدہ۔ أٰخرجہ الترمذی (۳۵۴۰)
۱۸۷۹۔ حضرت ابن عمر ؓ سے روایت ہے کہ نبیﷺ نے فرمایا: ’’اے عورتوں کی جماعت! صدقہ کیا کرو اور کثرت سے استغفار کیا کرو، اس لیے کہ میں نے جہنم میں اکثریت عورتوں کی دیکھی ہے۔ ‘‘ ان عورتوں میں سے ایک عورت نے عرض کیا :ہم عورتوں کا زیادہ جہنمی ہونے کا سبب کیا ہے ؟ آپ نے فرمایا: ’’تم لعن طعن زیادہ کرتی ہو اور خاوند کی ناشکری کرتی ہو، میں نے عقل اور دین میں ناقص ہونے کے باوجود تم عورتوں سے زیادہ عقل مندوں پر غالب آنے والا کوئی نہیں دیکھا:‘‘ اس عورت نے پوچھا : عقل اور دین کے ناقص ہونے سے کیا مراد ہے ؟ آپ نے فرمایا: ’’دو عورتوں کی گواہی ایک آدمی کے برابر ہے (یہ عقل کی کمی ہے) اور (حیض و نفاس کی وجہ سے) کئی روز نماز نہیں پڑھتی ہو (یہ دین کی کمی ہے)۔ ‘‘ (مسلم) 
توثیق الحدیث :اخرجہ مسلم (۷۹) 
 ۳۷۲۔ باب: اللہ تعالیٰ نے مومنوں کے لیے جو کچھ جنت میں تیار کیا ہے 
اللہ تعالیٰ نے فرمایا: ’’بے شک متقی لوگ باغات اور چشموں میں ہوں گے ، (انہیں کہا جائے گا) امن و سلامتی کے ساتھ ان میں داخل ہو جاؤ اور جو بغض و کینہ (ایک دوسرے کے بارے میں) ان کے سینوں میں ہو گا وہ ہم نکال دیں گے۔ وہ بھائی بھائی بن کر آمنے سامنے تختوں پر بیٹھے ہوں گے۔ ان میں ان کو کوئی تھکاوٹ ہو گی نہ، وہ وہاں سے نکالے جائیں گے۔ ‘‘ (سورۃ الحجر : ۴۵۔ ۴۸)
نیز فرمایا: ’’اے میرے بندو!اج تم پر کوئی خوف ہو گا نہ تم غمگین ہو گے۔ وہ لوگ جو ہمارے آیتوں پر ایمان لائے اور وہ مسلمان تھے (ان سے کہا جائے گا) تم اور تمہاری بیویاں جنت میں داخل ہو جاؤ، تمہارے لیے سامان مسرت بہم پہنچا دیے گئے ہیں۔ ان پر سونے کی رکابیوں اور پیالوں کا دور چلا یا جائے گا اور اس میں وہ ہو گا جو ان کے نفس چاہیں گے اور جن کو دیکھ کر وہ لذت محسوس کریں گے اور تم اس میں ہمیشہ رہو گے۔ یہی وہ جنت ہے جس کا تمہیں تمہارے عملوں کے بدلے میں وارث بنا یا گیا ہے ، تمہارے لیے اس میں میووں کی فراوانی ہو گی جن میں سے تم کھاؤ گے۔ ‘‘ (سورۃ الزخرف : ۶۸۔ ۷۳) 
اور فرمایا: ’’بے شک متقی لوگ امن کی جگہ، باغات اور چشموں میں ہوں گے ، اس میں وہ باریک اور موٹا ریشم پہنیں گے ، آمنے سامنے بیٹے ہوں گے (اور اسی طرح رہیں گے)۔ ہم ان کی شادی موٹی آنکھوں والی حوروں سے کریں گے۔ اس میں وہ ہر قسم کے پھل امن و اطمینان سے منگوائیں گے۔ وہاں موت کا مزہ چکھیں گے سوائے اس موت کے جس کا مزہ وہ پہلی مرتبہ چکھ چکے ہوں گے۔ اللہ تعالیٰ نے ان کو جہنم کے عذاب سے بچا لیا۔ تیرے رب کے فضل سے یہی وہ کامیابی بڑ ی۔ ‘‘ (سورۃ الدخان: ۵۱۔ ۵۷) 
نیز فرمایا: ’’بے شک نیک لوگ نعمتوں میں ہوں گے، تختوں پر بیٹھے ہوئے دیکھ رہے ہوں گے ، تو ان کے چہروں پر آرام و راحت کی ترو تازگی اور رونق بہجت محسوس کرے گا۔ ان کو سر بمہر خالص شراب پلائی جائے گی جس پر مشک کی مہر ہو گی (یا اس کے آخر۔ میں تلچھٹ کی بجائے کستوری ہو گی) اور یہی وہ چیز ہے جس میں رغبت کرنے والوں کو رغبت کرنی چاہیے اور اس میں تسنیم کی آمیزش ہو گی۔ یہ وہ چشمہ ہے جس سے بندگان مقرب پئیں گے۔ ‘‘ (سورۃ المطففین :۔ ۲۲۔ ۲۸) 
۱۸۸۰۔ حضرت جابر ؓ بیان کرتے ہیں کہ رسول اللہﷺ نے فرمایا: ’’جنتی جنت میں کھائیں پیں گے لیکن انہیں بول و براز کی حاجت ہو گی نہ ان کے ناک سے رینٹ نکلے گی اور ان کا یہ کھانا ایک ڈکار ہو گا جو کستوری کی خوشبو کی طرح ہو گا۔ انہیں تسبیح وتکبیر اس طرح القا کی جائے گی جیسے ان کے اندر سانس ڈال دیا جاتا ہے۔ ‘‘ (مسلم) 
توثیق الحدیث :اخرجہ مسلم (۲۸۳۵) (۱۹)
۱۸۸۱۔ حضرت ابو ہریرہ ؓ بیان کرتے ہیں کہ رسول اللہﷺ نے فرمایا: ’’اللہ تعالیٰ نے فرمایا: ’’میں نے اپنے نیک بندوں کے لیے ایسی نعمتیں تیار کی ہیں جو کسی آنکھ نے دیکھی ہیں نہ کسی کان نے سنی ہیں اور نہ کسی انسان کے دل میں ان کا خیال گزرا ہے (اس کی تصدیق کے لیے) اگر تم چا ہو تو یہ آیت پڑھ لو : ’’کوئی نفس نہیں جانتا کہ ان کے عملوں کے بدلے میں ان کی آنکھوں کی ٹھنڈک کا کیا کیا سامان چھپا کر رکھا گیا ہے ؟‘‘ (متفق علیہ) 
توثیق الحدیث :اخرجہ البخاری (۶!۳۱۸۔ فتح)،و مسلم (۲۸۲۴)
۱۸۸۲۔ حضرت ابو ہریرہ ؓ ہی بیان کرتے ہیں کہ رسول اللہﷺ نے فرمایا: ’’پہلا گر وہ جو جنت میں داخل ہو گا ان کے چہرے چودھویں رات کے چاند کی طرح چمکتے ہوں گے ، پھر بعد میں داخل ہونے والوں کے چہرے آسمان پر سب سے زیادہ روشن ستارے کی طرف ہوں گے ، وہ پیشاب کریں گے نہ پاخانہ اور وہ تھوکیں گے نہ ان کی رینٹ بہے گی۔ ان کی گنگھیاں سونے کی اور ان کا پسینا کستوری کا سا ہو گا اور ان کی انگیٹھیوں میں جلانے کے لیے خوشبو دار لکڑ ی ہو گی، ان کی بیویاں موٹی آنکھوں والی حوریں ہوں گی۔ سب ایک ہی آدمی کی ساخت پر اپنے والد آدم ؑ کی صورت پر ہوں گے اور ان کے قد ساٹھ ساٹھ ہاتھ بلند ہوں گے۔ ‘‘ (متفق علیہ) 
اور بخاری و مسلم ہی کی ایک اور روایت میں ہے : ’’اس میں ان کے برتن سونے کے ہوں گے ، ان کے پسینے کی خشبو کستوری کی طرح ہو گی اور ان میں سے ہر ایک کے لیے دو دو بیویاں ہوں گی، ان کے حسن کا یہ عالم ہو گا کہ ان کی پنڈلیوں کا گودا گوشت کے پیچھے سے نظر آتا ہو گا، ان کے درمیان کوئی اختلاف ہو گا نہ بغض، ان کے دل قلب واحد کی طرح ہوں گے اور وہ صبح و شام اللہ کی تسبیح کریں گے۔ ‘‘ 
توثیق الحدیث :اخرجہ البخاری (۶!۳۶۲۔ فتح)،و مسلم (۲۸۳۴) (۱۵)،والروایۃ الثانیۃ عند البخاری (۶!۳۱۸۔ فتح)،و مسلم (۲۸۳۴)
۱۸۸۳۔ حضرت مغیرہ بن شعبہ ؓ سے روایت ہے کہ رسول اللہﷺ نے فرمایا: ’’حضرت موسیٰ ؑ نے اپنے رب سے دریافت سے کیا : جنتیوں میں سے سب سے کم تر درجے کا جنتی کیسا ہو گا ؟ اللہ نے فرمایا: ’’یہ وہ آدمی ہو گا جو تمام جنتیوں کے جنت میں داخل ہو جانے کے بعد آئے گا، اسے کہا جائے گا جنت میں داخل ہو جاؤ۔ وہ عرض کرے گا : اے میرے رب ! میں کیسے داخل ہو جاؤں جب کہ تمام لوگ اپنی اپنی جگہ رہائش اختیار کر چکے ہیں اور انھوں نے اپنے اپنے حصوں پر قبضہ کر لیا ہے ؟اسے کہا جائے گا :کیا تو اس بات پر راضی ہے کہ تیرے لیے دنیا کے بادشاہوں میں سے کسی بادشاہ کی طرح بادشاہی (ملکیت) ہو جائے ؟ وہ عرض کرے گا : میرے رب ! میں (اس عطا پر) راضی ہوں۔ اللہ فرمائے گا :تمہارے لیے وہ بادشاہی ہے اور مزید اس کی مثل، اس کی مثل، اس کی مثل، اس کی مثل اور پانچویں مرتبہ وہ کہے گا : میرے رب ! میں راضی ہوں۔ پس اللہ فرمائے گا : یہ تمہارے لیے ہے اور اس کی مثل دس گناہ مزید اور تیرے لیے وہ بھی جس کو تیرا دل چاہے اور جسے دیکھ کر تیری آنکھیں لذت حاصل کریں۔ پس وہ عرض کرے گا: میرے رب ! میں راضی ہوں۔ موسیٰؑ نے عرض کیا : میرے رب ! ان میں سے سب سے اعلیٰ درجے والا کیسا ہو گا ؟ اللہ نے فرمایا: ’’یہ وہ لوگ ہیں جو میری مراد ہیں ، میں نے ان کی عزت کے درخت کو اپنے ہاتھ سے لگایا اس پر مہر لگا دی، پس اسے کسی آنکھ نے نہ دیکھا ہے نہ کسی کان نے سنا ہے اور نہ ہی کسی انسان کے دل میں ان کا خیال گزرا ہے ؟‘‘ (مسلم) 
توثیق الحدیث :اخرجہ مسلم (۱۸۹)
۱۸۸۴۔ حضرت ابن مسعود ؓ بیان کرتے ہیں کہ رسول اللہﷺ نے فرمایا: ’’میں اس شخص کے بارے میں یقیناً جانتا ہوں جسے جہنمیوں میں سب سے آخر۔ میں جہنم سے نکالا جائے گا اور جنتیوں میں سے سب سے آخر میں جنت میں داخل کیا جائے گا، یہ شخص سرین کے بل گھسٹتا ہوا جہنم سے نکلے گا۔ پس اللہ اسے فرمائے گا جاؤ اور جنت میں داخل ہو جاؤ۔ وہ وہاں آئے گا تو یہ سمجھے گا کہ جنت تو بھری ہو ئی ہے ، پس وہ لوٹ جائے گا اور عرض کرے گا : اے میرے رب ! میں نے تو اسے بھرا ہوا پایا ہے۔ اللہ تعالیٰ پھر اسے یہی فرمائے گا کہ جاؤ اور جنت میں داخل ہو جاؤ۔ پس وہ وہاں آئے گا اور اس کے دل میں یہی خیال آئے گا کہ یہ تو بھری ہو ئی ہے پس وہ پھر واپس جائے گا اور عرض کرے گا: اے میرے رب !میں نے تو اسے بھرا ہوا پایا ہے۔ اللہ پھر فرمائے گا :جاؤ اور جنت میں داخل ہو جاؤ،تمہارے لیے دنیا کے برابر اور اس سے دس گناہ مزید جنت کا حصہ ہے ، یا فرمائے گا : تیرے لیے دنیا کی دس مثل حصہ ہے۔ وہ عرض کرے گا‘‘ کیا تم میرے ساتھ مذاق کرتے ہو یا میرے ساتھ ہنسی کرتے ہو حالانکہ آپ تو بادشاہ ہیں‘‘ راوی بیان کرتے ہیں کہ میں نے رسول اللہﷺ کو دیکھا کہ آپ اس قدر ہنسے کہ آپ کی داڑھیں ظاہر ہو گئیں ، آپ فرمایا کرتے تھے : ’’یہ سب سے ادنی درجے کا جنتی ہو گا۔ ‘‘ (متفق علیہ) 
توثیق الحدیث :اخرجہ البخاری (۱۱!۴۱۸۔ فتح)،و مسلم (۱۸۶)
۱۸۸۵۔ حضرت ابو موسیٰؑ سے روایت ہے کہ نبیﷺ نے فرمایا: ’’مومن کے لیے جنت میں ایک کھو کھلے موتی کا خیمہ ہو گا، جس کی لمبا ئی بلندی میں ساٹھ میل ہو گی، مومن کے اس میں کئی گھر والے ہوں گے ، مومن ان کے پاس آئے جائے گا لیکن ان میں سے کوئی کسی کو دیکھ نہیں سکے گا۔ ‘‘ (متفق علیہ) 
توثیق الحدیث :اخرجہ البخاری (۶!۳۱۸۔ فتح)،و مسلم (۲۸۳۸)
۱۸۸۶۔ حضرت ابو سعید خدری ؓ سے روایت ہے کہ نبیﷺ نے فرمایا:۔ ’’جنت میں ایک ایسا درخت ہے کہ ایک اچھا سوار سبک رو گھوڑے پر سوار ہر کر سو سال چلے ، تب بھی اسے طے نہیں کر سکے گا۔ ‘‘  (متفق علیہ) 
اور بخاری و مسلم کی یہ روایت حضرت ابو ہریرہؓ سے بیان ہو ئی ہے ،ا س میں آپ نے فرمایا: ’’ایک گھڑ سوار اس کے سائے میں سو سال چلے تو بھی اس کا سایہ ختم نہیں ہو گا۔ ‘‘ 
توثیق الحدیث :اخرجہ البخاری (۱۱!۴۱۶۔ فتح)،و مسلم (۲۸۲۸)،والروایۃ الثانیۃعندالبخاری (۶!۳۱۹۔ ۳۲۰۔ فتح)،و مسلم (۲۸۲۶)
۱۸۸۷۔ حضرت ابو سعید خدریؓ ہی سے روایت ہے کہ نبیﷺ نے فرمایا: ’’جتنی اپنے سے بلند تر درجے والے بالا نشینوں کوا س طرح دیکھیں گے جس طرح تم مشرق یا مغرب کے افق پر چمکدار ستارے کو دیکھتے ہو اور یہ فرق ان کے درمیان باہم مراتب و فضیلت کی وجہ سے ہو گا۔ ‘‘ صحابہ نے عرض کیا : یا رسول اللہ! یہ مراتب کیا انبیا ءؑ کے ہوں گے کہ ان تک ان کے علاوہ کوئی اور نہیں پہنچ سکے گا ؟ آپ نے فرمایا: ’’کیوں نہیں ، اس ذات کی قسم جس کے ہاتھ میں میری جان ہے ! جو لوگ اللہ پر ایمان لائے اور انھوں نے رسولوں کی تصدیق کی (وہ بھی ان مراتب پر فائز ہوں گے)۔ ‘‘ (متفق علیہ) 
توثیق الحدیث :اخرجہ البخاری (۶!۳۲۰۔ فتح)،و مسلم (۲۸۳۱)
۱۸۸۸۔ حضرت ابوہریرہؓ سے روایت ہے کہ رسول اللہﷺ نے فرمایا: ’’جنت میں ایک کمان کی مقدار کے برابر جگہ ان تمام چیزوں  (تمام جہان) سے بہتر ہے۔ جس پر سورج طلوع ہوتا یا غروب ہوتا ہے۔ ‘‘ 
 (متفق علیہ) 
توثیق الحدیث :اخرجہ البخاری (۲!۳۲۰) 
۱۸۸۹۔ حضرت انسؓ سے روایت ہے کہ رسول اللہﷺ نے فرمایا: ’’جنت میں ایک بازار ہو گا جس میں جنتی ہر جمعے کو آیا کریں گے ، پس شمال کی طرف سے ایک ہوا چلے گی، وہ ان کے چہروں اور کپڑوں پر ایسے اثرات چھوڑ دے گی جس سے ان کی حسن و جمال میں مزید اضافہ ہو جائے گا، جب وہ اپنے گھر والوں کی طرف لوٹیں گے تو ان کے حسن و جمال میں اضافہ ہو چکا ہو گا۔ پس ان کے گھر والے ان سے کہیں گے : اللہ کی قسم ! تم تو مزید حسین و جمیل ہو گئے ہو۔ تو وہ کہیں گے : اللہ کی قسم ! ہمارے بعد تو تم بھی حسن و جمال میں بڑھ گئے ہو۔ ‘‘ (مسلم) 
توثیق الحدیث :اخرجہ البخاری (۲۸۳۳)
۱۸۹۰۔ حضرت سہل بن سعدؓ سے روایت ہے کہ رسول اللہﷺ نے فرمایا: ’’جنتی جنت میں بالا خانوں کو اس طرح دیکھیں گے جس طرح تم آسمان کے ستاروں کو دیکھتے ہو۔ ‘‘ (متفق علیہ) 
توثیق الحدیث :اخرجہ البخاری (۱۱!۴۱۶۔ فتح)،و مسلم (۲۸۳۰)
۱۸۹۱، حضرت سہل بن سعد ؓ ہی بیان کرتے ہیں کہ میں نبیﷺ کی اس مجلس میں حاضر تھا جس میں آپ نے جنت کا تذکرہ فرمایا حتیٰ کہ آپ نے اختتام کلام پر فرمایا: ’’اس میں ایسی نعمتیں ہیں جو کسی آنکھ نے دیکھی ہیں نہ کسی کان نے سنی ہیں اور نہ ہی کسی انسان کے دل میں ان کا گزر ہوا ہے‘‘ پھر آپ نے یہ آیت تلاوت فرمائی : ’’ان کے پہلو بستروں سے الگ رہتے ہیں‘‘ اللہ تعالیٰ کے اس فرمان تک۔ : ’’پس کوئی نفس نہیں جانتا جو ان کے لیے آنکھوں کی ٹھنڈ ک چھپا کر رکھ گئی ہے۔ ‘‘ (بخاری) 
توثیق الحدیث :مسلم (۲۸۲۵)واللفظ لہٗ:
امام بخاری رحمۃ اللہ علیہ نے حضرت سہل بن سعد ؓ سے اس حدیث کو روایت نہیں کیا بلکہ یہ روایت صحیح مسلم میں ہے۔ 
۱۸۹۲۔ حضرت ابو سعید اور حضرت ابو ہریرہؓ سے روایت ہے کہ رسول اللہﷺ نے فرمایا: ’’جب جنتی جنت میں چلے جائیں گے تو ایک منادی آواز دے گا : جنتیو! اب تم ہمیشہ کے لیے جنت میں زندہ رہو گے ، تمہیں کبھی موت نہیں آئے گی، تم ہمیشہ صحت مند رہو گے ، کبھی بیمار نہیں ہو گے ، تم ہمیشہ جوان رہو گے ، کبھی بوڑھے نہیں ہو گے اور یہ کہ تم ہمیشہ نعمت و راحت میں رہو گے ، کبھی تکلیف نہیں اٹھاؤ گے۔ ‘‘ 
 (مسلم)
توثیق الحدیث :اخرجہ البخاری (۲۸۳۷)
۱۸۹۳۔ حضرت ابو ہریرہؓ سے روایت ہے کہ رسول اللہﷺ نے فرمایا: ’’تم میں سے ادنیٰ اور کم مرتبہ جنتی کا یہ مقامو مرتبہ ہو گا کہ اسے کہا جائے گا: تمنا کر، پس وہ تمنا کرے گا پھر تمنا کرے گا، اللہ تعالیٰ اس سے پوچھے گا : کیا تو نے تمنا کر لی ؟ وہ عرض کرے گا : جی ہاں ! اللہ اسے فرمائے گا : تیرے لیے جو کچھ تو نے تمنا کی ہے وہ بھی ہے اور اس کے ساتھ اس کی مثل اور بھی ہے۔ ‘‘ (مسلم) 
توثیق الحدیث :اخرجہ البخاری (۱۸۲) (۳۰۱)
۱۸۹۴۔ حضرت ابو سعید خدریؓ سے روایت ہے کہ رسول اللہﷺ نے فرمایا: ’’اللہ تعالیٰ جنتیوں سے فرمائے گا : اے جنتیو! وہ عرض کریں گے : اے ہمارے رب ! ہم حاضر ہیں ، تمام خیرو سعادت تیرے ہاتھ میں ہے۔ اللہ فرمائے گا : کیا تم راضی ہو ؟ وہ عرض کریں گے : اے ہمارے رب! ہم راضی کیوں نہ ہوں جب کہ آپ نے ہمیں ان نعمتوں سے نوازا ہے جن سے آپ اپنی مخلوق میں سے کسی کو نہیں نوازا؟ اللہ تعالیٰ فرمائے گا : کیا میں تمہیں اسے بھی افضل چیز نہ دوں ؟ وہ عرض کریں گے : اس سے افضل چیز کون سی ہے ؟ اللہ تعالیٰ فرمائے گا : میں تم پر اپنی رضامندی نازل کرتا ہوں ، اب اس کے بعد میں تم سے کبھی ناراض نہیں ہوں گا۔ ‘‘ (متفق علیہ) 
توثیق الحدیث :اخرجہ البخاری (۱۱!۴۱۵۔ فتح)،و مسلم (۲۸۲۹)
۱۸۹۵۔ حضرت جریر بن عبداللہؓ بیان کرتے ہیں کہ ہم رسول اللہﷺ کی خدمت میں حاضر تھے کہ آپ نے چودھویں رات کے چاند کی طرف دیکھا اور فرمایا: ’’بلاشبہ تم اپنے رب کو واضح طور پر ایسے ہی دیکھو گے جیسے تم اس چاند کو دیکھ رہے ہو، اس کے دیکھنے میں تمہیں کوئی تکلیف نہیں ہوتی۔ ‘‘ (متفق علیہ) 
توثیق الحدیث کے لیے حدیث نمبر (۱۰۵۱) ملاحظہ فرمائیں۔ 
۱۸۹۶۔ حضرت صہیب ؓ سے روایت ہے کہ رسول اللہﷺ نے فرمایا: ’’جب جنتی جنت میں داخل ہو جائیں گے تو اللہ تبارک و تعالیٰ فرمائے گا : کیا تم کسی اور چیز کی خواہش رکھتے ہو کہ میں تمہیں مزید دوں ؟ وہ عرض کریں گے : کیا تو نے ہمارے چہروں کو روشن نہیں کیا ؟ کیا تو نے ہمیں جنت میں داخل نہیں کیا اور جہنم سے نجات نہیں دی ؟ پس اللہ پردہ ہٹا دے گا (اور وہ سب اللہ تعالیٰ کا دیدار کریں گے) پس وہ کوئی چیز ایسی نہیں دیے گئے ہوں گے جو انہیں اپنے رب کے دیدار سے زیادہ محبوب ہو۔ ‘‘ (مسلم) 
توثیق الحدیث :اخرجہ البخاری (۱۸۱)
اللہ تعالیٰ نے فرمایا: ’’بے شک وہ لوگ جو ایمان لائے اور انھوں نے نیک عمل کیے ان کو ان کا رب ان کے ایمان کی وجہ سے (جنت کا) راستہ دکھائے گا، جن کے نیچے نعمت والے باغوں میں نہریں جاری ہوں گی۔ ان کی پکار اس میں ’’سبحانک اللھم‘‘ ہو گی اور ان کی آپس کی ملاقات سلام (کے ساتھ) ہو گی اور ان کی آخر ی دعا و پکار ہو گی کہ تمام تعریفیں اللہ ہی کے لیے ہیں جو تمام جہانوں کا پروردگار ہے۔ ‘‘ (سورۃ یونس :۹۔ ۱۰)
تمام تعریفیں اس اللہ کے لیے ہیں جس نے ہمیں اس کام کی ہدایت عطا فرمائیں اگر اللہ ہمیں اس کی ہدایت سے نہ نوازتا تو ہم خود ہدایت حاصل نہیں کر سکتے تھے۔ 
اے اﷲ! محمد پر اور آل محمد پر رحمت نازل فرما، جیسے تو نے ابراہیمؑ پر اور آل ابراہیم پر رحمت نازل فرمائی اور محمد پر اور آل محمد پر برکت نازل فرما جیسے تو نے ابراہیم اور آل ابراہیم پر برکت نازل فرمائی۔ بے شک تو قابل تعریف اور بزرگی والا ہے۔ 
اس کتاب کے مؤلف امام یحییٰ نو وی رحمۃ اللہ علیہ نے اللہ تعالیٰ ان کی مغفرت فرمائے ، فرمایا: ’’میں اس کتاب کی تالیف سے بروز پیر ۱۴رمضان المبارک ۶۷۰ھ میں (بمقام دمشق) فارغ ہوا۔ ‘‘ 
اس کتاب کے شارح ابو اسامہ سلیم بن عید بن محمد بن حسین الہلالی۔ رحمۃ اللہ علیہ۔ جو عقیدہ اور منہج کے لحاظ سے سلفی ہیں ، اردن میں پیدا ہوئے اور وہ پیر کی رات ۱۵رجب ۱۴۱۵ھ میں اردن کے دارالخلافہ عمان میں اس کتاب کی شرح و تخریج سے فارغ ہوئے۔ 
وَآخر دَعُوَانَا أَنِا الْحَمْدُلِلّٰہِ رَِبِّ الْعَالَمِیْنَ
***
ماخذ:
تشکر  عبد اللہ حیدر:
http://www.esnips.com/doc/cfd8f11f-60e7-45ca-8259-c0e1d64b53ec/Riaz-us-Saleheen-Approved-inpage-Format
ان پیج سے تبدیلی، تدوین، اور ای بک کی تشکیل: اعجاز عبید
اردو لائبریری ڈاٹ آرگ، کتابیں ڈاٹ آئی فاسٹ نیٹ ڈاٹ کام اور کتب ڈاٹ 250 فری ڈاٹ کام کی مشترکہ پیشکش
A presentation of http://urdulibrary.org, http://kitaben.ifastnet.com, and http://kutub.250free.com

