 



سنن ابو داؤدؒ



جلد دوم


ابو داؤدؒ









دعاؤں کا بیان

دعا کا بیان

حفص بن عمر، شعبہ، منصور، ذر، حضرت نعمان بن بشیر سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا دعا عبادت ہے اور تمھارے رب کا فرمان ہے تم مجھ سے دعا کرو، میں قبول کروں گا، ،

مسدد، یحیی، شعبہ، زیاد، بن مخراق، ابو نعامہ، حضرت ابن سعید سے روایت ہے کہ ایک مرتبہ میں یوں دعا کر رہا تھا اے اللہ میں تجھ سے جنت طلب کرتا ہوں اور اس کی نعمتوں اور لذتوں کا خواست گار ہوں جو ایسی اور ویسی ہو گی اور پناہ چاہتا ہوں جہنم سے، اس کی زنجیروں سے اور اس کے طوقوں سے اور ایسی اور ویسی بلاؤں سے، ، فرمایا بیٹے میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ عنقریب ایسے لوگ پیدا ہوں گے جو دعاؤں میں مبالغہ سے کام لیا کریں گے، ، پس کہیں تم۔ انھیں لوگوں میں سے نہ ہو۔ جب تجھے جنت مل جائے گی تو اس کی تمام نعمتیں اور لذتیں از خود حاصل ہو جائیں گی اور جب جہنم سے نجات مل جائے گی تو اس کی تمام تکلیفوں سے خود بخود چھٹکارہ مل جائے گا (لہذا اس تفصیل کی ضرورت نہیں بلکہ مطلق جنت کی طلب اور جہنم سے پناہ کافی ہے)

احمد بن حنبل، عبداللہ بن یزید، حیوہ، ابو ہانی، حمید بن ہانی ابو علی، صحابی رسول صلی اللہ علیہ و آلہ و سلم حضرت فضالہ بن عبید سے روایت ہے کہ رسول اللہ صلی اللہ علیہ و آلہ و سلم نے ایک شخص کو نماز میں دعا کرتے ہوئے سنا، اس حال میں کہ اس نے نہ تو اللہ کی حمد و ثنا کی تھی اور نہ نبی پر درود بھیجا تھا۔ آپ صلی اللہ علیہ و آلہ و سلم نے فرمایا اس نے جلد بازی سے کام لیا، پھر آپ صلی اللہ علیہ و آلہ و سلم نے اس کو اپنے پاس بلایا اور اس سے کہا (یا کسی اور سے کہا کہ) جب تم میں سے کوئی نماز پڑھے تو اپنے رب کی حمدو ثنا سے آغاز کرے پھر نبی صلی اللہ علیہ و آلہ و سلم پر درود بھیجے پھر اس کے بعد جو چاہے دعا مانگے،

ہارون بن عبد اللہ، یزید بن ہارون، اسود بن شیبان، ابو نوفل، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم جامع دعاؤں کو پسند فرماتے تھے اور جو دعا جامع نہ ہوتی اس کو اختیار نہ فرماتے۔

قعنبی، مالک، ابو زناد، اعرج، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا، تم اللہ سے یوں دعا نہ کیا کرو کہ اگر تو چاہے تو بخش دے، اگر تو چاہے تو رحم کر، بلکہ دعا میں طلب پر عزم ہونا چاہیے کیونکہ اللہ کو مجبور کر نے والا کوئی نہیں ہے

قعنبی، مالک، ابن شہاب، ابو عبید حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا تمھاری دعائیں اس وقت تک قبول ہوتی ہیں جب تک اس میں جلد بازی نہ کی جائے اور یوں نہ کہنے لگے کہ میں نے دعا کی تھی مگر قبول نہیں ہوئی

عبد اللہ بن مسلمہ، عبدالملک بن محمد بن ایمن، عبداللہ بن یعقوب بن اسحاق ، محمد بن کعب، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا (الف) دیواروں پر پردے یا غلاف مت ڈالو (ب) جس نے اپنے کسی بھائی کا خط اس کی اجازت کے بغیر دیکھا (یعنی پڑھا) تو گویا وہ جہنم کو دیکھ رہا ہے (ج) جب اللہ سے دعا مانگوں تو ہتھیلیوں کو اوپر کی طرف رکھوں نہ کہ ان کی پشت کو اور جب تم دعا سے فارغ ہو جاؤ تو اپنے ہاتھ منہ پر پھیر لو ابو داؤد کہتے ہیں کہ یہ حدیث محمد بن کعب سے کئی طریقوں سے مروی ہے مگر تمام طریقے ضعیف ہیں اور یہ طریقہ جس سے میں نے روایت کیا ہے سب طریقوں سے بہتر ہے مگر اس کے باوجود یہ بھی ضعیف ہے۔

سلیمان بن عبدالحمید، اسماعیل بن عیاش، ضمضم شریح، ابو ظبیہ، ابو بحریہ، حضرت مالک بن یسار سکونی سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا جب تم اللہ سے دعا مانگوں تو ہتھیلیاں اوپر کر کے مانگوں۔ ہتھیلیوں کی پشت اوپر کر کے نہ مانگو۔ ابو داؤد کہتے ہیں کہ سلیمان بن عبدالحمید کا بیان ہے کہ ہمارے نزدیک مالک بن یسار کو رسول اللہ صلی اللہ علیہ و آلہ و سلم کی صحبت کا شرف حاصل ہے (یعنی وہ صحابی رسول صلی اللہ علیہ و آلہ و سلم ہیں)

عقبہ بن مکرم، سلم بن قتیبہ، عمر بن نبھان، قتادہ، حضرت انس بن مالک رضی اللہ عنہ سے روایت ہے کہ میں نے رسول اللہ صلی اللہ علیہ و آلہ و سلم کو دیکھا۔ آپ صلی اللہ علیہ و آلہ و سلم دعا مانگتے تھے ہتھیلیاں اوپر کر کے (عام طور پر) اور ہتھیلیوں کی پشت اوپر کر کے (استسقاء میں)

مومل بن فضل، عیسی، ابن یونس، جعفر، ابن میمون، حضرت سلیمان رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا تمھارا رب بڑی شرم والا اور بڑے کرم والا ہے اس کو اس بات سے شرم آتی ہے کہ اس کا کوئی بندہ اس کے آگے ہاتھ پھلائے اور وہ ان کو خالی لوٹا دے۔

موسیٰ بن اسماعیل، وہیب بن خالد، عباس بن عبداللہ بن معبد، حضرت ابن عباس رضی اللہ عنہ سے روایت ہے کہ دعا کا ادب یہ ہے کہ دونوں ہاتھوں کو مونڈھوں تک یا ان کے قریب تک اٹھائے اور استغفار کا ادب یہ ہے کہ ایک انگلی سے اشارہ کرے اور ابتہال (عاجزی وانکساری سے دعا مانگنا) کا ادب یہ ہے کہ ایک ساتھ دونوں ہاتھوں کو پھیلا دے۔

عمرو بن عثمان، سفیان، عباس بن عبداللہ بن معبد بن عباس، حضرت ابن عباس رضی اللہ عنہ سے یہی حدیث یوں بھی مروی ہے کہ ابتہال اس طرح ہے اور دونوں ہاتھ اس قدر بلندی تک اٹھائے کہ ہتھیلیوں کی پشت چہرہ کے قریب تک آ گئی۔

محمد بن یحیی، بن فارس، ابراہیم بن حمزہ، عبدالعزیز بن محمد عباس بن عبداللہ بن معبد بن عباس، حضرت ابن عباس رضی اللہ عنہ سے یہی حدیث ایک دوسری سند کے ساتھ بھی مذکور ہے

قتیبہ بن سعید، ابن لہیعہ، حفص بن ہاشم، بن عتبہ، حضرت سائب بن یزید رضی اللہ عنہ اپنے والد (یزید بن سعید) سے روایت کرتے ہیں کہ رسول اللہ صلی اللہ علیہ و آلہ و سلم جب دعا کرتے تھے تو دونوں ہاتھوں کو اٹھاتے تھے اور دعا کے بعد ہاتھوں کو منہ پر پھیر لیتے تھے

مسدد، یحیی، مالک بن مغول، عبداللہ بن بریدہ، حضرت عبداللہ بن بریدہ اپنے والد سے روایت کرتے ہیں کہ رسول اللہ صلی اللہ علیہ و آلہ و سلم نے ایک شخص کو یہ دعا کرتے ہوئے سنا اللَّهُمَّ إِنِّی أَسْأَلُکَ أَنِّی أَشْهَدُ أَنَّکَ أَنْتَ اللَّهُ لَا إِلَهَ إِلَّا أَنْتَ الْأَحَدُ الصَّمَدُ الَّذِی لَمْ یلِدْ وَلَمْ یولَدْ وَلَمْ یکُنْ لَهُ کُفُوًا۔ آپ صلی اللہ علیہ و آلہ و سلم نے فرمایا تو نے اللہ کو ایک ایسے نام سے پکارا ہے کہ جب کوئی اس نام سے اس سے مانگتا ہے تو دیتا ہے اور جب اس کے ذریعہ دعا کی جاتی ہے تو قبول کی جاتی ہے۔

عبدالرحمن بن خالد، زید بن حباب، مالک بن مغول، حضرت مالک بن مغول سے یہی حدیث مروی ہے اس میں یہ ہے کہ آپ صلی اللہ علیہ و آلہ و سلم نے اس شخص سے فرمایا تو نے اللہ سے اسم اعظم کے ذریعہ دعا کی،

عبدالرحمن بن عبید اللہ خلف بن خلیفہ، حفص بن اخی، حضرت انس رضی اللہ عنہ سے روایت ہے کہ ایک مرتبہ وہ رسول اللہ صلی اللہ علیہ و آلہ و سلم کے ساتھ بیٹھے ہوئے تھے اور ایک شخص نماز پڑھ رہا تھا جب وہ نماز سے فارغ ہو گیا تو اس نے یوں دعا کی۔ اللَّهُمَّ إِنِّی أَسْأَلُکَ بِأَنَّ لَکَ الْحَمْدُ لَا إِلَهَ إِلَّا أَنْتَ الْمَنَّانُ بَدِیعُ السَّمَوَاتِ وَالْأَرْضِ یا ذَا الْجَلَالِ وَالْإِکْرَامِ یا حَی یا قَیومُ ۔ یہ سن کر نبی صلی اللہ علیہ و آلہ و سلم نے فرمایا بیشک اس نے اللہ کو اس عظیم نام سے پکارا ہے کہ جب بھی اس کے ذریعہ دعا کی گئی اللہ نے قبول فرمائی اور جب بھی اس کے ذریعہ کچھ مانگا گیا اللہ نے عنایت فرمایا۔

مسدد، عیسیٰ بن یونس، عبید اللہ بن ابی زیاد، شہر بن حوشب، حضرت اسماء بنت یزید سے روایت ہے کہ رسول اللہ صلی اللہ علیہ و آلہ و سلم نے فرمایا اللہ کا اسم اعظم ان دونوں آیتوں میں ہے یعنی (وَإِلَهُکُمْ إِلَهٌ وَاحِدٌ لَا إِلَهَ إِلَّا هُوَ الرَّحْمَنُ الرَّحِیمُ) 2۔ البقرۃ:163)۔ اور سورہ اٰل عمران کی ابتدائی آیت الم اللَّهُ لَا إِلَهَ إِلَّا هُوَ الْحَی الْقَیومُ، میں

عثمان بن ابی شیبہ، حفص بن غیاث، اعمش، حبیب بن ابی ثابت، حضرت عائشہ رضی اللہ عنہ سے روایت ہے کہ ایک مرتبہ ان کا لحاف چوری ہو گیا تو وہ چور کے لیے بددعا کر نے لگیں آپ صلی اللہ علیہ و آلہ و سلم نے فرمایا اس کے گناہ میں کمی مت کر ابو داؤد کہتے ہیں کہ لاتسبخی کا مطلب ہے اس کے گناہ میں تخفیف مت کر۔

سلیمان بن حرب، شعبہ، عاصم بن عبید اللہ سالم بن عبد اللہ، حضرت عمر رضی اللہ عنہ سے روایت ہے کہ میں نے رسول اللہ صلی اللہ علیہ و آلہ و سلم سے عمرہ کر نے کی اجازت چاہی آپ صلی اللہ علیہ و آلہ و سلم نے اجازت مرحمت فرمائی اور فرمایا اے میرے چھوٹے بھائی اپنی دعا میں مجھے نہ بھولنا آپ صلی اللہ علیہ و آلہ و سلم کے اس محبت و شفقت بھرے قول سے مجھے اتنی خوشی ہوئی کہ اگر مجھے ساری دنیا بھی مل جاتی تب بھی اتنی خوشی نہ ہوتی شعبہ کہتے ہیں کہ عاصم بن عبید اللہ سے یہ حدیث سننے کے بعد میری مدینہ میں دوبارہ ملاقات ہوئی تو انہوں نے مجھ سے یہی حدیث بیان کی اور (بجائے اے میرے بھائی مجھے اپنی دعا میں نہ بھولنا، کے) کہا اے میرے بھائی مجھے اپنی دعا میں شریک رکھنا۔

زہیر بن حرب، ابو معاویہ، اعمش، ابو صالح، حضرت سعید بن ابی وقاص رضی اللہ عنہ سے روایت ہے کہ رسول اللہ صلی اللہ علیہ و آلہ و سلم میرے پاس سے گزرے اس وقت میں دعا میں اپنی دو انگلیوں سے اشارہ کر رہا تھا آپ صلی اللہ علیہ و آلہ و سلم نے فرمایا ایک انگلی سے ایک انگلی سے اور اشارہ کیا انگشت شہادت سے۔

کنکریوں سے تسبیح کو شمار کرنا

احمد بن صالح، عبداللہ بن وہب، عمرو بن سعید بن ابی ہلال، خزیمہ، حضرت سعد بن ابی وقاص رضی اللہ عنہ سے روایت ہے کہ وہ نبی صلی اللہ علیہ و آلہ و سلم کے ساتھ ایک عورت کے پاس گئے جس کے سامنے گھٹلیاں (کنکریاں) پڑھی ہوئی تھیں جن کے ذریعہ وہ تسبیح پڑھ رہی تھی آپ صلی اللہ علیہ و آلہ و سلم نے فرمایا کیا میں تجھ کو اس سے زیادہ آسان (یا یہ کہ اس سے زیادہ بہتر) طریقہ نہ بتاؤں؟ آپ صلی اللہ علیہ و آلہ و سلم نے فرمایا کہہ سُبْحَانَ اللَّهِ عَدَدَ مَا خَلَقَ فِی السَّمَائِ وَسُبْحَانَ اللَّهِ عَدَدَ مَا خَلَقَ فِی الْأَرْضِ وَسُبْحَانَ اللَّهِ عَدَدَ مَا خَلَقَ بَینَ ذَلِکَ وَسُبْحَانَ اللَّهِ عَدَدَ مَا هُوَ خَالِقٌ اور اسی طرح اللہ اکبر اور اسی طرح الْحَمْدُ لِلَّهِ اور اسی طرح لَا إِلَهَ إِلَّا اللَّهُ اور اسی طرح لَا حَوْلَ وَلَا قُوَّۃ إِلَّا بِاللَّهِ ۔

مسدد، عبداللہ بن داؤد، ہانی بن عثمان، حضرت یسیرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے عورتوں کو حکم دیا کہ وہ تکبیر، تقدیس، اور تہلیل کی محافظت کریں اور تسبیح کو انگلی کے پوروں سے شمار کریں اس لئے کہ روز قیامت ان سے سوال ہو گا اور وہ جواب دیں گی۔

عبید اللہ بن عمر بن میسرہ، محمد بن قدامہ، اعمش، حضرت عبداللہ بن عمر رضی اللہ عنہ سے روایت ہے کہ میں نے رسول صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم داہنے ہاتھ کی انگلیوں پر تسبیح کو شمار کرتے تھے۔

داؤد بن امیہ، سفیان بن عیینہ، محمد بن عبدالرحمن کریب، حضرت عبداللہ بن عباس رضی اللہ عنہ سے روایت ہے کہ رسول صلی اللہ علیہ و آلہ و سلم (اپنی بی بی) حضرت جویریہ رضی اللہ عنہا کے پاس سے نکلے (پہلے ان کا نام برہ تھا بعد میں آپ صلی اللہ علیہ و آلہ و سلم نے تبدیل کر کے جویریہ رکھا) اس وقت وہ اپنے مصلے پر بیٹھی تھیں جب آپ صلی اللہ علیہ و آلہ و سلم واپس گھر تشریف لائے تب بھی وہ اسی جگہ بیٹھی ہوئی تھیں (اور تسبیح پڑھ رہی تھیں) آپ صلی اللہ علیہ و آلہ و سلم نے پوچھا کیا تم جب سے یہیں بیٹھی ہو؟ انہوں نے کہا ہاں آپ صلی اللہ علیہ و آلہ و سلم نے فرمایا میں نے تمہارے پاس سے جا کر چار کلمے تین بار کہے اگر وہ کلمے تمہاری تسبیح کے ساتھ تولے جائیں تو وہ کلمات بھاری قرار پائیں گے اور وہ کلمات یہ ہیں سُبْحَانَ اللَّهِ وَبِحَمْدِهِ عَدَدَ خَلْقِهِ وَرِضَا نَفْسِهِ وَزِنَۃ عَرْشِهِ وَمِدَادَ کَلِمَاتِهِ۔

عبدالرحمن بن ابراہیم، ولید بن مسلم، اوزاعی، حسان بن عطیہ، محمد بن ابی عائشہ، حضرت ابو ہریرہ رضی اللہ عنہ سے روایت ہے کہ ایک مرتبہ حضرت ابو ذر نے عرض کیا یا رسول صلی اللہ علیہ و آلہ و سلم جو لوگ مال دار ہیں وہی ثواب کما لے گئے کیونکہ وہ نماز پڑھتے ہیں جس طرح ہم پڑھتے ہیں اور وہ روزے رکھتے ہیں جس طرح ہم روزے رکھتے ہیں اور جو مال ان کے پاس ضرورت سے زائد ہے وہ راہ خدا میں خرچ کر دیتے ہیں لیکن ہمارے پاس مال نہیں جس کو ہم صدقہ کریں (اور اجر کے مستحق ہوں) آپ صلی اللہ علیہ و آلہ و سلم نے فرمایا اے ابو ذر کیا میں تجھ کو چند ایسے کلمات نہ بتاؤں جن کے سبب سے تو اگلے لوگوں کے برابر ہو جائے اور تیرے برابر کوئی نہ ہو سکے بجز اس کے جو ایسا ہی کرے ابو ذر نے کہا کیوں نہیں یا رسول صلی اللہ علیہ و آلہ و سلم بتلائے آپ صلی اللہ علیہ و آلہ و سلم نے فرمایا ہر نماز کے بعد 33مرتبہ سُبحَانَ اللہِ، 33مرتبہ اَلحَمدُلِلّٰہ، 33 مرتبہ اَللہُ اکبَر کہے اور آخر میں لَا إِلَهَ إِلَّا اللَّهُ وَحْدَهُ لَا شَرِیکَ لَهُ لَهُ الْمُلْکُ وَلَهُ الْحَمْدُ وَهُوَ عَلَی کُلِّ شَیئٍ قَدِیرٌ کہہ کر مہر لگا دے تو اس کے گناہ بخش دیئے جائیں گے اگرچہ وہ سمندر کے جھاگ کے برابر ہی کیوں نہ ہوں۔

نماز کے بعد کی دعائیں

مسدد، ابو معاویہ، اعمش، مسیب بن رافع، مغیرہ بن شعبہ، حضرت مغیرہ بن شعبہ رضی اللہ عنہ سے روایت ہے کہ حضرت معاویہ نے ان سے خط لکھ کر دریافت کیا کہ جب آپ صلی اللہ علیہ و آلہ و سلم نماز پڑھ کر سلام پھیر چکتے تو کیا پڑھتے تھے؟ انہوں نے جواب میں لکھا کہ نماز سے فراغت کے بعد آپ صلی اللہ علیہ و آلہ و سلم یہ پڑھتے تھے لَا إِلَهَ إِلَّا اللَّهُ وَحْدَهُ لَا شَرِیکَ لَهُ لَهُ الْمُلْکُ وَلَهُ الْحَمْدُ وَهُوَ عَلَی کُلِّ شَیئٍ قَدِیرٌ اللَّهُمَّ لَا مَانِعَ لِمَا أَعْطَیتَ وَلَا مُعْطِی لِمَا مَنَعْتَ وَلَا ینْفَعُ ذَا الْجَدِّ مِنْکَ الْجَدُّ ایک اللہ جس کا کوئی شریک کوئی نہیں اس کے سوا کوئی معبود حقیقی نہیں ہے سلطنت بھی اسی کی ہے اور شکر تعریف کا مستحق بھی وہی ہے اور ہر چیز پر پوری پوری قدرت رکھتا ہے اے اللہ تو دینا چاہے کوئی روک نہیں سکتا اور تو نہ دینا چاہے تو کوئی دے نہیں سکتا اور کسی مالدار کی مالداری اس کو تیرے عذاب سے نہیں بچا سکتی

محمد بن عیسی، ابن علیہ، حجاج بن ابی عثمان ابو زبیر، حضرت ابو الزبیر رضی اللہ عنہ سے روایت ہے کہ عبداللہ بن زبیر منبر پر کہتے تھے کہ رسول صلی اللہ علیہ و آلہ و سلم جب نماز سے فارغ ہوتے تو فرماتے لَا إِلَهَ إِلَّا اللَّهُ وَحْدَهُ لَا شَرِیکَ لَهُ لَهُ الْمُلْکُ وَلَهُ الْحَمْدُ وَهُوَ عَلَی کُلِّ شَیئٍ قَدِیرٌ لَا إِلَهَ إِلَّا اللَّهُ مُخْلِصِینَ لَهُ الدِّینَ وَلَوْ کَرِهَ الْکَافِرُونَ أَهْلُ النِّعْمَۃ وَالْفَضْلِ وَالثَّنَاءِ الْحَسَنِ لَا إِلَهَ إِلَّا اللَّهُ مُخْلِصِینَ لَهُ الدِّینَ وَلَوْ کَرِهَ الْکَافِرُونَ ۔

محمد بن سلیمان، عبدہ ہشام بن عروہ، حضرت ابو الزبیر رضی اللہ عنہ سے روایت ہے کہ عبداللہ بن زبیر ہر نماز کے بعد یہ دعا پڑھتے تھے (جو اوپر مذکور ہوئی) البتہ اس میں یہ زائد ہے لَا حَوْلَ وَلَا قُوَّۃ إِلَّا بِاللَّهِ لَا إِلَهَ إِلَّا اللَّهُ لَا نَعْبُدُ إِلَّا إِیاهُ لَهُ النِّعْمَۃ (اس کے بعد باقی حدیث ذکر کی)۔

مسدد، سلیمان بن داؤد، ، حضرت زید بن ارقم رضی اللہ عنہ سے روایت ہے کہ رسول اللہ صلی اللہ علیہ و آلہ و سلم ہر نماز کے بعد یہ دعا پڑھتے تھے۔ اللَّهُمَّ رَبَّنَا وَرَبَّ کُلِّ شَیئٍ أَنَا شَهِیدٌ أَنَّکَ أَنْتَ الرَّبُّ وَحْدَکَ لَا شَرِیکَ لَکَ اللَّهُمَّ رَبَّنَا وَرَبَّ کُلِّ شَیئٍ أَنَا شَهِیدٌ أَنَّ مُحَمَّدًا عَبْدُکَ وَرَسُولُکَ اللَّهُمَّ رَبَّنَا وَرَبَّ کُلِّ شَیئٍ أَنَا شَهِیدٌ أَنَّ الْعِبَادَ کُلَّهُمْ إِخْوَۃ اللَّهُمَّ رَبَّنَا وَرَبَّ کُلِّ شَیئٍ اجْعَلْنِی مُخْلِصًا لَکَ وَأَهْلِی فِی کُلِّ سَاعَۃ فِی الدُّنْیا وَالْآخِرَۃ یا ذَا الْجَلَالِ وَالْإِکْرَامِ اسْمَعْ وَاسْتَجِبْ اللَّهُ أَکْبَرُ الْأَکْبَرُ اللَّهُمَّ نُورَ السَّمَوَاتِ وَالْأَرْضِ ، ، سلیمان کی روایت میں یوں ہے رَبَّ السَّمَوَاتِ وَالْأَرْضِ اللَّهُ أَکْبَرُ الْأَکْبَرُ حَسْبِی اللَّهُ وَنِعْمَ الْوَکِیلُ اللَّهُ أَکْبَرُ الْأَکْبَرُ۔

عبید اللہ بن معاذ، عبدالعزیز بن ابو سلمہ، ماجشون بن ابی سلمہ، عبدالرحمن بن اعرج، عبید اللہ بن ابی رافع، حضرت علی رضی اللہ عنہ سے روایت ہے کہ رسول اللہ صلی اللہ علیہ و آلہ و سلم جب نماز پڑھ کر سلام پھیرتے تو فرماتے اللَّهُمَّ اغْفِرْ لِی مَا قَدَّمْتُ وَمَا أَخَّرْتُ وَمَا أَسْرَرْتُ وَمَا أَعْلَنْتُ وَمَا أَسْرَفْتُ وَمَا أَنْتَ أَعْلَمُ بِهِ منیٰ أَنْتَ الْمُقَدِّمُ وَأَنْتَ الْمُؤَخِّرُ لَا إِلَهَ إِلَّا أَنْتَ۔

محمد بن کثیر، سفیان، عمرو بن مرہ، عبداللہ بن حارث، طلیق بن قیس، حضرت عبداللہ بن عباس رضی اللہ عنہ سے روایت ہے کہ نبی صلی اللہ علیہ و آلہ و سلم (نماز سے فراغت کے بعد) یہ دعا پڑھتے تھے۔ رَبِّ أَعِنِّی وَلَا تُعِنْ عَلَی وَانْصُرْنِی وَلَا تَنْصُرْ عَلَی وَامْکُرْ لِی وَلَا تَمْکُرْ عَلَی وَاهْدِنِی وَیسِّرْ هُدَای إِلَی وَانْصُرْنِی عَلَی مَنْ بَغَی عَلَی اللَّهُمَّ اجْعَلْنِی لَکَ شَاکِرًا لَکَ ذَاکِرًا لَکَ رَاهِبًا لَکَ مِطْوَاعًا إِلَیکَ مُخْبِتًا أَوْ مُنِیبًا رَبِّ تَقَبَّلْ تَوْبَتِی وَاغْسِلْ حَوْبَتِی وَأَجِبْ دَعْوَتِی وَثَبِّتْ حُجَّتِی وَاهْدِ قَلْبِی وَسَدِّدْ لِسَانِی وَاسْلُلْ سَخِیمَۃ قَلْبِی ۔

مسدد، یحیی، سفیان، عمرو بن مرہ، حضرت سفیان رضی اللہ عنہ کہتے ہیں کہ میں نے عمرو بن مرہ سے سنا اسی سندو معنی کے ساتھ اس میں ویسر الہدیٰ الی ہے ہدای نہیں ہے

مسلم بن ابراہیم، شعبہ، عاصم، خالد، عبداللہ بن حارث، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم جب سلام پھیرتے تو یوں فرماتے۔ اللَّهُمَّ أَنْتَ السَّلَامُ وَمِنْکَ السَّلَامُ تَبَارَکْتَ یا ذَا الْجَلَالِ وَالْإِکْرَامِ ابو داؤد کہتے ہیں کہ سفیان ثوری نے عمرو بن مرہ سے اٹھارہ حدیثیں سنی ہیں جن میں سے ایک یہ ہے

ابراہیم بن موسی، عیسیٰ اوزاعی، عمار، ابو اسماء، رسول اللہ صلی اللہ علیہ و آلہ و سلم کے آزاد کردہ غلام حضرت ثوبان رضی اللہ عنہ سے روایت ہے کہ جب آپ صلی اللہ علیہ و آلہ و سلم نماز سے فارغ ہو کر اٹھنا چاہتے تو تین مرتبہ اِستَغفَار کرتے (یعنی تین مرتبہ اَستَغفِرُاللہ کہتے) اس کے بعد انہوں نے حضرت عائشہ رضی اللہ عنہا والی حدیث کا مضمون ذکر کیا۔


استغفار کا بیان

استغفار کا بیان

نفیلی، مخلد بن یزید، عثمان بن واقد، ابی نصیرہ حضرت ابو بکر صدیق رضی اللہ عنہ کے آزاد کردہ غلام (حضرت ابو جابر رضی اللہ عنہ) سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا جس نے اِستَغفَار کیا (یعنی دل سے ندامت کے ساتھ گناہ سے توبہ کی) اس نے گناہ پر اصرار نہیں کیا اگرچہ دن بھر میں اس سے ستر مرتبہ گناہ سر زرد ہو جائے۔

سلیمان بن حرب مسدد، حماد بن ثابت حضرت اغر مزنی رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا (امور حیات میں مشغولیت کی بنا پر) میرے دل پر ایک پردہ سا آ جاتا ہے اس لیے میں دل میں سو مرتبہ اللہ سے مغفرت طلب کرتا ہوں۔

حسن بن علی، ابو اسامہ، مالک بن مغول، محمد بن سوقہ نافع ابن عمرحضرت ابن عمر رضی اللہ عنہ سے روایت ہے کہ ہم آپ صلی اللہ علیہ و آلہ و سلم کی مجلس میں رَبِّ اغْفِرْ لِی وَتُبْ عَلَی إِنَّکَ أَنْتَ التَّوَّابُ الرَّحِیمُ سو مرتبہ شمار کرتے تھے۔

موسیٰ بن اسماعیل، حفص بن عمرو بن مثنی، ابو عمر بن مرہ، بلال بن یسار بن زیدحضور صلی اللہ علیہ و آلہ و سلم کے آزاد کردہ غلام حضرت زید رضی اللہ عنہ سے روایت ہے کہ انہوں نے نبی صلی اللہ علیہ و آلہ و سلم کو یہ فرماتے ہوئے سنا ہے کہ جو شخص أَسْتَغْفِرُ اللَّهَ الَّذِی لَا إِلَهَ إِلَّا هُوَ الْحَی الْقَیومَ وَأَتُوبُ إِلَیهِ کہے تو اس کے گناہ بخش دیئے جائیں گے اگرچہ اس نے کفار کے مقابلہ سے بھاگنے کے گناہ عظیم کا ارتکاب ہی کیوں نہ کیا ہو۔

ہشام بن عمار، ولید بن مسلم، حکم بن مصعب، محمد بن علی بن عبداللہ بن عباس، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو استغفار کر نے کو اپنے اوپر لازم کرے گا تو اللہ تعالی اس کے لیے ہر تنگی سے نکلنے کا ایک راستہ پیدا فرمائے گا اور ہر غم سے نجات دے گا اور ایسی جگہ سے روزی عطا فرمائے گا جہاں سے اس کو گمان بھی نہ ہو گا۔

مسدد، عبدالوارث، زیاد بن ایوب، اسماعیل، عبدالعزیز بن صہیب حضرت عبدالعزیز بن صہیب رضی اللہ عنہ سے روایت ہے کہ حضرت قتادہ رضی اللہ عنہ نے حضرت انس رضی اللہ عنہ سے پوچھا کہ رسول اللہ صلی اللہ علیہ و آلہ و سلم کثرت سے کون سی دعا مانگا کرتے تھے؟ انہوں نے کہا آپ صلی اللہ علیہ و آلہ و سلم اکثر یہ دعا پرھتے تھے اللَّهُمَّ رَبَّنَا آتِنَا فِی الدُّنْیا حَسَنَۃ وَفِی الْآخِرَۃ حَسَنَۃ وَقِنَا عَذَابَ النَّارِ۔ زیاد کی روایت میں یہ اضافہ ہے کہ حضرت انس رضی اللہ عنہ جب دعا کا ارادہ فرماتے تو یہی دعا کرتے اور اگر کوئی اور دعا کرنا چاہتے تو اس دعا کو بھی اسی میں شامل فرماتے۔

یزید بن خالد، ابن وہب، عبدالرحمن بن شریح ابو امامہ بن سہل بن حنیف حضرت سہل بن حنیف رضی اللہ عنہ سے رایت ہے کہ رسول اللہ صلی اللہ علیہ و آلہ و سلم نے فرمایا جو شخص صدق دل کے ساتھ شہادت کی تمنا کرے تو اللہ اس کو شہیدوں کا مرتبہ عطا فرمائے گا اگرچہ وہ اپنے بستر پر ہی پڑ کر کیوں نہ مرے۔

مسدد، ابو عوانہ، عثمان بن مغیرہ، علی بن ربیہ اسماء بن حکم حضرت اسماء بن حکم رضی اللہ عنہ سے روایت ہے کہ میں نے حضرت علی رضی اللہ عنہ کو فرماتے ہوئے سنا ہے کہ جب میں حضور صلی اللہ علیہ و آلہ و سلم سے کوئی حدیث سنتا تو اللہ تعالی مجھکو اس پر عمل کی توفیق بخشتا جس قدر چاہتا۔ اور جب کوئی اور مجھ سے آپ صلی اللہ علیہ و آلہ و سلم کی حدیث بیان کرتا تو میں اس کو قسم دیتا جب وہ قسم کھا لیتا تو مجھے یقین آ جاتا حضرت علی رضی اللہ عنہ کہتے ہیں کہ ابو بکر رضی اللہ عنہ نے مجھ سے حدیث بیان کی اور ابو بکر نے سچ کہا ان کا کہنا ہے کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ کوئی بندہ ایسا نہیں جو کوئی گناہ کر بیٹھے اور پھر اچھی طرح وضو کر کے کھڑے ہو کر دو رکعت نماز پڑھے اور پھر اللہ سے معافی چاہے اور اللہ اس کو بخش نہ دے حضرت ابو بکر رضی اللہ عنہ نے یہ حدیث بیان کر نے کے بعد قرآن کی یہ آیت پڑھی ( وَالَّذِینَ اِذَا فَعَلُوْا فَاحِشَۃ اَوْ ظَلَمُوْٓا اَنْفُسَھُمْ ذَكَرُوا اللّٰهَ) 3۔ آل عمران:135) آخر آیت تک۔

عبید اللہ بن عمرو بن میسرہ، عبداللہ بن یزید، حیوہ بن شریح، عقبہ بن مسلم، ابو عبدالرحمن حضرت معاذ بن جبل رضی اللہ عنہ سے روایت ہے رسول صلی اللہ علیہ و آلہ و سلم نے ان کا ہاتھ پکڑا اور فرمایا اے معاذ میں تم کو وصیت کرتا ہوں کہ ہر نماز کے بعد اس دعا کو پڑھنا نہ چھوڑنا یعنی اللَّهُمَّ أَعِنِّی عَلَی ذِکْرِکَ وَشُکْرِکَ وَحُسْنِ عِبَادَتِکَ۔ (اے اللہ میری مدد کر اپنے ذکر و شکر کر نے پر اور اچھی طرح عبادت کر نے پر) حضرت معاذ نے یہی حدیث صنابجی کو کی اور یہی نصیحت صنابجی نے عبدالرحمن کو کی۔

محمد بن مسلمہ، ابن وہب، لیث بن سعد، حنین بن ابی حکیم حضرت عقبہ بن عامر رضی اللہ عنہ سے روایت ہے مجھ کو رسول صلی اللہ علیہ و آلہ و سلم نے ہر نماز کے بعد معوذات (قُل اَعُوذُ بِرَبِ الفَلَقِ اور قُل اَعُوذُ بِرَبِ النَاسِ) پڑھنے کا حکم دیا۔

احمد بن علی بن سوید، ابو داؤد، اسرائیل، ابو اسحاق ، عمرو بن میمون، عبداللہ حضرت عبداللہ بن مسعود رضی اللہ عنہ سے روایت ہے کہ رسول صلی اللہ علیہ و آلہ و سلم کو تین تین مرتبہ دعا و استغفار کرنا پسند تھا۔

مسدد، عبداللہ بن داؤد، عبدالعزیز بن عمرو بن ہلال، عمرو بن عبدالعزیز، ابن جعفر، حضرت اسماء بنت عمیس رضی اللہ عنہا سے روایت ہے کہ رسول صلی اللہ علیہ و آلہ و سلم نے مجھ سے فرمایا کیا میں تجھ کو ایسے کلمات نہ سکھاؤں جن کو تو سختی اور مصیبت کے وقت پڑھا کرے وہ کلمات یہ ہیں أَللَّهُ أَللَّهُ رَبِّی لَا أُشْرِکُ بِهِ شَیئًا (یعنی اللہ میرا رب ہے میں اس کے ساتھ کسی کو شریک نہیں مانتا) ابو داؤد کہتے ہیں ہلال عمر بن عبدالعزیز کے آزاد کردہ غلام ہیں اور ابن جعفر سے عبداللہ بن جعفر مراد ہیں۔

موسیٰ بن اسماعیل، حماد بن ثابت، علی بن زید، سعید، ابو عثمان، حضرت ابو موسیٰ اشعری رضی اللہ عنہ سے روایت ہے کہ ایک سفر میں میں رسول صلی اللہ علیہ و آلہ و سلم کے ساتھ تھا جب ہم مدینہ کے قریب پہنچے لوگوں نے چلا چلا کرتکبیر شروع کر دی آپ صلی اللہ علیہ و آلہ و سلم نے فرمایا اے لوگو تم کسی ایسی ہستی کو نہیں پکار رہے ہو جو گونگی ہو یا دور ہو بلکہ تم ایسی ہستی کو پکار رہے ہو جو تمہارے اور تمہاری سواریوں کی گردنوں کے بیچ میں ہے (یعنی تم سے بیحد قریب ہے) پھر فرمایا اے ابو موسیٰ کیا میں تم کو جنت کے خزانوں میں سے ایک خزانے کی نشاندہی نہ کروں؟ میں نے پوچھا وہ کیا ہے آپ صلی اللہ علیہ و آلہ و سلم نے فرمایا وہ خزانہ ہے لَا حَوْلَ وَلَا قُوَّۃ إِلَّا بِاللَّهِ۔

مسدد، یزید بن رزیع، ابو موسی، حضرت ابو موسیٰ اشعری رضی اللہ عنہ سے روایت ہے کہ وہ اور دوسرے صحابہ نبی صلی اللہ علیہ و آلہ و سلم کے ساتھ تھے اور ایک گھاٹی پر چڑھ رہے تھے ایک شخص تھا جب وہ گھاٹی پر چڑھ گیا تو اس نے پکار کر کہا لَا إِلَهَ إِلَّا اللَّهُ وَاللَّهُ أَکْبَرُ۔ رسول اللہ صلی اللہ علیہ و آلہ و سلم نے فرمایا تم کسی بہرے اور غائب کو نہیں پکار رہے ہو پھر کہا اے عبداللہ ابن قیس (ابو موسیٰ اشعری) اور اسی معنی کی حدیث ذکر کی۔

ابو صالح، محبوب بن موسیٰ ابو اسحاق ، عاصم، ابو عثمان، ابو موسیٰ حضرت ابو موسیٰ اشعری رضی اللہ عنہ سے یہی حدیث ایک دوسری سند کے ساتھ مروی ہے اس میں یہ ہے کہ نبی صلی اللہ علیہ و آلہ و سلم نے فرمایا اے لوگو اپنے اوپر آسانی کرو (یعنی زور زور سے تکبیر مت کہو)

محمد بن رافع، ابو حسین، زید بن حباب، عبدالرحمن بن شریح، ابو ہانی حضرت ابو سعید خدری رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جو شخص یہ کہے رَضِیتُ بِاللَّهِ رَبًّا وَبِالْإِسْلَامِ دِینًا وَبِمُحَمَّدٍ رَسُولًا (یعنی میں راضی ہوں اللہ کے رب ہونے پر اور اسلام کے دین ہونے پر اور آپ صلی اللہ علیہ و آلہ و سلم کے رسول ہونے پر) تو اس کے لیے جنت واجب ہو جائے گی۔

سلیمان بن داؤد، اسماعیل بن جعفر، علاء بن عبدالرحمن حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص مجھ پر ایک مرتبہ درود پڑھے گا اللہ تعالی اس پر دس مرتبہ رحمت نازل فرمائے گا۔

حسن بن علی، حسین بن علی، عبدالرحمن بن یزید بن جابر حضرت اوس بن اوس رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا تمہارے بہتر دنوں میں ایک دن جمعہ کا دن ہے لہذا اس دن میں مجھ پر کثرت سے درود پڑھا کرو کیونکہ تمہارا درود میرے سامنے پیش کیا جاتا ہے لوگوں نے عرض کیا یا رسول اللہ صلی اللہ علیہ و آلہ و سلم (آپ صلی اللہ علیہ و آلہ و سلم کی وفات کے بعد) جب آپ کا جسم مٹی میں مل کر ختم ہو جائیگا تو درود آپ صلی اللہ علیہ و آلہ و سلم پر کس طرح پیش کیا جائیگا؟ آپ صلی اللہ علیہ و آلہ و سلم نے فرمایا اللہ تعالی نے انبیاء کے جسموں کو زمین پر حرام قرار دے دیا ہے۔

اپنے اہل و مال پر بد دعا کر نے کی ممانعت

ہشام بن عمار، یحیی بن فضل، سلیمان بن عبدالرحمن ، حاتم بن اسماعیل، یعقوب بن مجاہد، ابو حزرہ، عبادہ بن ولید بن عبادہ بن صامت، حضرت جابر بن عبداللہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا بددعا نہ کرو اپنے اوپر، نہ اپنی اولاد پر، نہ اپنے خادموں پر، اور نہ اپنے مالوں پر کیونکہ کہیں ایسا نہ ہو کہ وہ گھڑی ایسی ہو جس میں دعا قبول ہوتی ہے۔ ابو داؤد کہتے ہیں کہ یہ روایت متصل ہے کیونکہ عبادہ بن ولید کی ملاقات حضرت جابر بن عبداللہ سے ثابت ہے۔

نبی صلی اللہ علیہ و آلہ و سلم کے سوا کسی اور پر درود بھیجنا

محمد بن عیسی، ابو عوانہ، اسود بن قیس، نبیح، جابر بن عبداللہ سے روایت ہے کہ ایک عورت نے حضور صلی اللہ علیہ و آلہ و سلم سے عرض کیا یا رسول اللہ صلی اللہ علیہ و آلہ و سلم مجھ پر اور میرے شوہر پر درود بھیجئے، آپ صلی اللہ علیہ و آلہ و سلم نے فرمایا اللہ تعالی تجھ پر اور تیرے شوہر پر رحمت نازل فرمائے۔


اپنے مسلمان بھائی کے لیے غائبانہ دعا کرنا

رجاء بن مرجی، نضر بن شمیل، موسیٰ بن ثروان، طلحہ بن عبید اللہ بن کریز، ام درداء، حضرت ابو درداء سے روایت ہے کہ میں نے رسول اللہ صلی اللہ علیہ و سلم سے سنا۔ آپ فرما رہے تھے جب کوئی شخص اپنے مسلمان بھائی کے لئے غائبانہ دعا کرتا ہے تو فرشتے آمین کہتے ہیں۔ اور جو دعا اپنے بھائی کے لئے کرتا ہے اللہ تعالی وہی چیز اس کو بھی مرحمت فرماتا ہے۔

احمد بن عمرو بن سرح، ابن وہب، عبدالرحمن بن زیاد، ابو عبدالرحمن بن زیاد، ابو عبدالرحمن بن عبداللہ بن عمرو بن عاص سے روایت ہے کہ رسول صلی اللہ علیہ و آلہ و سلم نے فرمایا بہت جلد قبول ہونے والی دعا وہ ہے جو غائبانہ طور پر اپنے کسی مسلمان بھائی کے لیے کی جائے۔

مسلم بن ابراہیم، ہشام، یحیی، ابو جعفر، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا تین دعائیں ضرور قبول کی جاتی ہیں اور ان کی قبولیت میں کوئی شک نہیں ہے باپ کی دعا اولاد کے حق میں، مسافر کی دعا، مظلوم کی دعا (خواہ فاسق و کافر ہی کیوں نہ ہو )

جب کسی قوم سے خوف ہو تو کیا کرے

محمد بن مثنی، معاذ بن ہشام، قتادہ، ابو بردہ بن عبداللہ حضرت عبداللہ بن قیس رضی اللہ عنہ سے روایت ہے کہ رسول صلی اللہ علیہ و آلہ و سلم کو جب کسی قوم سے خوف ہوتا تو یہ دعا پڑھتے اللَّهُمَّ إِنَّا نَجْعَلُکَ فِی نُحُورِهِمْ وَنَعُوذُ بِکَ مِنْ شُرُورِهِمْ یعنی اے اللہ ہم تجھ کو ان کے سامنے کرتے ہیں اور ان کے شر سے تیری پناہ میں آتے ہیں۔

استخارہ کا بیان

عبد اللہ بن مسلمہ، قعنبی، عبدالرحمن بن مقاتل قعنبی، مہمد بن عیسی، عبدالرحمن بن ابی موال، محمد بن منکدر، حضرت جابر بن عبداللہ رضی اللہ عنہ سے روایت ہے کہ رسول صلی اللہ علیہ و آلہ و سلم ہمیں استخارہ اس طرح سکھاتے تھے جس طرح قرآن کی سورتیں سکھاتے تھے آپ صلی اللہ علیہ و آلہ و سلم فرماتے تھے جب تمہیں کوئی اہم کام درپیش ہو تو دو رکعت نفل نماز پڑھ کر یہ دعا کرو اللَّهُمَّ إِنِّی أَسْتَخِیرُکَ بِعِلْمِکَ وَأَسْتَقْدِرُکَ بِقُدْرَتِکَ وَأَسْأَلُکَ مِنْ فَضْلِکَ الْعَظِیمِ فَإِنَّکَ تَقْدِرُ وَلَا أَقْدِرُ وَتَعْلَمُ وَلَا أَعْلَمُ وَأَنْتَ عَلَّامُ الْغُیوبِ اللَّهُمَّ إِنْ کُنْتَ تَعْلَمُ أَنَّ هَذَا الْأَمْرَ یسَمِّیهِ بِعَینِهِ الَّذِی یرِیدُ خَیرٌ لِی فِی دِینِی وَمَعَاشِی وَمَعَادِی وَعَاقِبَۃ أَمْرِی فَاقْدُرْهُ لِی وَیسِّرْهُ لِی وَبَارِکْ لِی فِیهِ اللَّهُمَّ وَإِنْ کُنْتَ تَعْلَمُهُ شَرًّا لِی مِثْلَ الْأَوَّلِ فَاصْرِفْنِی عَنْهُ وَاصْرِفْهُ عَنِّی وَاقْدِرْ لِی الْخَیرَ حَیثُ کَانَ ثُمَّ رَضِّنِی بِهِ أَوْ قَالَ فِی عَاجِلِ أَمْرِی وَآجِلِهِ۔ اور ابن مسلمہ نے کہا کہ ابن عیسیٰ نے عن محمد ابن المکندر عن جابر روایت کیا ہے۔

اللہ سے پناہ طلب کر نے والی چیزیں

عثمان بن ابی شیبہ، وکیع، اسرائیل، ابو اسحاق ، عمرو بن میمون، حضرت عمر رضی اللہ عنہ سے روایت ہے کہ رسول صلی اللہ علیہ و آلہ و سلم پانچ چیزوں سے پناہ مانگتے تھے بزدلی سے، کنجوسی سے بڑی عمر سے، دل کے فتنہ سے، اور قبر کے عذاب سے

مسدد، معتمر، حضرت انس بن مالک رضی اللہ عنہ سے روایت ہے کہ رسول صلی اللہ علیہ و آلہ و سلم یوں دعا کرتے تھے اے اللہ میں پناہ چاہتا ہوں عاجزی سے، کاہلی اور بزدلی سے، کنجوسی اور بے حد بڑھاپے سے اور تیری پناہ چاہتا ہوں عذاب قبر سے اور پناہ چاہتا ہوں زندگی اور موت کے فتنہ سے۔

سعید بن منصور، قتیبہ بن سعید، یعقوب بن عبدالرحمن بن سعید، عمرو بن عمرو، انس بن مالک حضرت انس بن مالک رضی اللہ عنہ سے روایت ہے کہ رسول صلی اللہ علیہ و آلہ و سلم کی خدمت میں رہا کرتا تھا اور آپ صلی اللہ علیہ و آلہ و سلم کو اکثر یہ کہتے ہوئے سنتا تھا اے اللہ میں پناہ چاہتا ہوں فکر اور غم سے، قرض کے بوجھ سے، اور لوگوں کے غلبہ سے۔

قعنبی، مالک، ابو زبیر، طاؤس، عبداللہ بن عباس حضرت عبداللہ بن عباس رضی اللہ عنہ سے روایت ہے کہ رسول صلی اللہ علیہ و آلہ و سلم لوگوں کو یہ دعا اس طرح سکھاتے تھے جس طرح قرآن کی سورتیں سکھاتے تھے اے اللہ میں پناہ چاہتا ہوں جھنم کے عذاب سے اور پناہ چاہتا ہوں قبر کے عذاب سے اور پناہ چاہتا ہوں مسیح دجال کے فتنہ سے اور پناہ چاہتا ہوں زندگی اور موت کے فتنہ سے۔

ابراہیم بن موسی، عیسی، ہشام، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم ان کلمات کے ذریعہ سے دعا کرتے تھے اے اللہ میں پناہ چاہتا ہوں دوزخ کے فتنہ اور دوزخ کے عذاب سے اور مالداری اور ناداری کے شر سے۔

موسیٰ بن اسماعیل، حماد، اسحاق بن عبداللہ سعید بن یسار، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم فرماتے تھے اے اللہ میں پناہ چاپتا ہوں محتاجی سے، کمی سے، ذلت سے، اور پناہ چاہتا ہوں اس بات سے کہ میں ظالم ہوں یا مظلوم بنوں۔

ابن عوف، عبدالغفار بن داؤد، یعقوب بن عبدالرحمن بن موسیٰ بن عقبہ، عبداللہ بن دینار، ابن عمرحضرت عبداللہ بن عمر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم کی یہ دعا تھی اے اللہ میں تیری پناہ چاہتا ہوں تیری نعمت کے زوال سے تیری بخشی ہوئی عافیت کے پلٹ جانے سے، اور تیرے ناگہانی عذاب سے، اور تیرے ہر قسم کے غصہ سے۔

عمرو بن عثمان، ضبارہ بن عبداللہ بن ابی سلیک، دوید بن نافع، ابو صالح سمان، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم یہ دعا کرتے تھے اے اللہ میں تیری پناہ چاہتا ہوں عداوت سے، نفاق سے، اور بد اخلاقی سے۔

محمد بن علاء، ابن ادریس، ابن عجلان، ابو ہریرہ حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم یہ دعا فرماتے تھے اے اللہ میں تیری پناہ چاہتا ہوں بھوک سے کیونکہ وہ برا ساتھی ہے اور پناہ چاہتا ہوں خیانت سے کیونکہ وہ پوشیدہ بری خصلت ہے۔

قتیبہ بن سعید، لیث، سعید بن ابی سعید، عباس بن ابی سعیدحضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم یہ دعا فرماتے تھے اے اللہ میں چار چیزوں سے پناہ چاہتا ہوں ایسا علم جو نفع بخش نہ ہو، ایسا دل جسمیں خشوع نہ ہو، ایسا نفس جو سیر نہ ہو، ایسی دعا جو سنی نہ جائے۔

محمد بن متوکل، معمتر، حضرت انس بن مالک رضی اللہ عنہ سے روایت ہے کہ رسول صلی اللہ علیہ و آلہ و سلم یوں دعا فرماتے تھے اے اللہ میں پناہ چاہتا ہوں ایسی نماز سے جو نفع بخش نہ ہو اور دوسری دعا کو بھی ذکر کیا۔

عثمان بن ابی شیبہ، جریر، منصور، ہلال بن یساف، حضرت فروہ بن نوفل اشجعی سے روایت ہے کہ میں نے ام المومنین حضرت عائشہ رضی اللہ عنہا سے پوچھا کہ رسول اللہ صلی اللہ علیہ و آلہ و سلم کیا دعا مانگتے تھے؟ انہوں نے کہا کہ آپ صلی اللہ علیہ و آلہ و سلم یہ دعا کرتے تھے اے اللہ میں تیری پناہ چاہتا ہوں اس کام کی برائی سے جس کو میں نے کیا اور اس کام کی برائی سے جس کو میں نے نہیں کیا۔

احمد بن محمد بن حنبل، محمد بن عبداللہ بن زبیر، احمد، وکیع، سعد بن اوس، بلال حضرت شکل بن حمید رضی اللہ عنہ سے روایت ہے کہ عرض کیا یا رسول صلی اللہ علیہ و آلہ و سلم مجھے کوئی دعا سکھائیے؟ آپ صلی اللہ علیہ و آلہ و سلم نے فرمایا کہہ اے اللہ میں تیری پناہ چاہتا ہوں اپنے کان کی برائی سے اور اپنی آنکھ کی برائی سے اور اپنی زبان کی برائی سے اور اپنے دل کی برائی سے اور اپنی خواہش کی برائی سے۔

عبید اللہ بن عمر، مکی بن ابراہیم، عبداللہ بن سعید، صیجی، افلح، ابو ایوب، حضرت ابو الیسر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم یوں دعا کرتے تھے اے اللہ میں تیری پناہ چاہتا ہوں اس بات سے کہ (کوئی مکان یا دیوار) مجھ پر گرے اور پناہ مانگتا ہوں میں اس بات سے کہ کسی بلند مقام سے گر پڑوں اور پناہ مانگتا ہوں ڈوبنے سے، جلنے سے اور بہت زیادہ بڑھاپے سے، اور پناہ چاہتا ہوں موت کے وقت شیطان کے غلبہ پا جانے سے اور پناہ چاہتا ہوں میں تیری راہ میں (جہاد سے) منہ موڑ کر بھاگنے سے اور پناہ مانگتا ہوں میں زہریلے جانور کے کاٹنے سے۔

ابراہیم بن موسی، عیسی، عبداللہ بن سعید، مولی بن ابو ایوب، حضرت ابو الیسر رضی اللہ عنہ سے یہی روایت ایک دوسری سند کے ساتھ مروی ہے اس میں یہ لفظ زائد ہے کہ میں تیری پناہ چاہتا ہوں غم سے۔

موسیٰ بن اسماعیل، حماد، قتادہ، انس حضرت انس بن مالک رضی اللہ عنہ سے روایت ہے کہ رسول صلی اللہ علیہ و آلہ و سلم فرماتے تھے اے اللہ میں تجھ سے پناہ چاہتا ہوں برص کی بیماری سے، پاگل پن سے، کوڑھ کی بیماری سے، اور تمام نقائص سے اور تمام بیماریوں سے۔

احمد بن عبید اللہ، غسان بن عوف، ابو نضرہ، حضرت ابو سعید خدری رضی اللہ عنہ سے روایت ہے کہ ایک دن رسول صلی اللہ علیہ و آلہ و سلم مسجد میں تشریف لائے آپ صلی اللہ علیہ و آلہ و سلم نے ایک انصاری شخص کو دیکھا جس کا نام ابو امامہ تھا آپ صلی اللہ علیہ و آلہ و سلم نے پوچھا اے ابو امامہ کیا بات ہے کہ میں تم کو ایسے وقت میں مسجد میں دیکھ رہا ہوں جبکہ نماز کا وقت نہیں ہے؟ ابو امامہ نے کہا یا رسول اللہ صلی اللہ علیہ و آلہ و سلم مجھے غم و آلام نے اور قرضوں نے گھیر رکھا ہے آپ صلی اللہ علیہ و آلہ و سلم نے فرمایا کیا تجھ کو ایسے کلمات نہ سکھا دوں جن کو اگر تو کہے تو اللہ تعالی تیری تمام فکریں دور فرمادے گا اور تیرا تمام قرض ادا ہو جائے گا کہا کیوں نہیں بتایئے۔ یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم نے فرمایا صبح اور شام کے وقت یہ دعا پڑھا کر ( اللَّهُمَّ إِنِّی أَعُوذُ بِکَ مِنْ الْهَمِّ وَالْحَزَنِ وَأَعُوذُ بِکَ مِنْ الْعَجْزِ وَالْکَسَلِ وَأَعُوذُ بِکَ مِنْ الْجُبْنِ وَالْبُخْلِ وَأَعُوذُ بِکَ مِنْ غَلَبَۃ الدَّینِ وَقَهْرِ الرِّجَالِ ) اے اللہ میں تجھ سے پناہ مانگتا ہوں رنج و غم سے اور میں تجھ سے پناہ مانتا ہوں عاجزی اور سستی سے اور میں پناہ چاہتا ہوں کم ہمتی اور بخل سے اور میں پناہ چاہتا ہوں قرض کے بوجھ سے اور لوگوں کے قہر سے۔ ابو امامہ کہتے ہیں کہ میں نے آپ صلی اللہ علیہ و آلہ و سلم کی ہدایت پر عمل کیا تو اللہ تعالی نے میری تمام فکریں دور فرمادیں اور میرا تمام قرض ادا کروا دیا۔


کتاب الزکوٰۃ

زکوٰۃ کا بیان

قتیبہ بن سعید، لیث، عقیل، عبید اللہ بن عبداللہ بن عتبہ، حضرت ابو ہریرہ رضی اللہ عنہ سے روایت ہے کہ نبی صلی اللہ علیہ و آلہ و سلم کی وفات کے بعد جب حضرت ابو بکر رضی اللہ عنہ خلیفہ بنائے گے اور عرب کے کچھ لوگوں نے اسلام سے روگردانی کی تو (حضرت ابو بکر رضی اللہ عنہ نے جنگ کر نے کا ارادہ کیا اس پر) حضرت عمر رضی اللہ عنہ نے ان سے کہا کہ آپ ان لوگوں سے کیونکر جنگ کرتے ہیں جبکہ نبی صلی اللہ علیہ و آلہ و سلم کا فرمان ہے کہ مجھے حکم دیا گیا ہے کہ میں لوگوں سے اس وقت تک جنگ جاری رکھوں جب تک وہ یہ شہادت نہ دے دیں کہ اللہ کے سوا کوئی الہ نہیں جس نے یہ شہادت دے دی اس نے مجھ سے اپنے جان و مال کو بچالیا الا یہ کہ اسلام کا حق اس کا خون چاہتا ہو اور اس کا حساب کتاب اللہ کے ذمہ ہو گا (یہ سن کر) حضرت ابو بکر رضی اللہ عنہ نے فرمایا اللہ کی قسم میں ان لوگوں سے ضرور جنگ کروں گا جنہوں نے نماز اور زکوٰۃ کے درمیان تفریق کر دی، حالانکہ زکوٰۃمال کا حق ہے بخدا اگر ان لوگوں نے مجھ سے اونٹ کی ایک رسی بھی جسے وہ نبی صلی اللہ علیہ و آلہ و سلم کو دیا کرتے تھے روکی تو میں ان سے جنگ کروں گا اس پر حضرت عمر رضی اللہ عنہ نے فرمایا اس کے بعد جلد ہی مجھے محسوس ہوا کہ اللہ نے جنگ کے لیے حضرت ابو بکر رضی اللہ عنہ کا سینہ کھول دیا ہے اور میں سمجھ گیا کہ وہ (اپنے فیصلہ میں) حق بجانب ہیں ابو داؤد کہتے ہیں کہ ابو عبیدہ معمر المثنی نے کہا ہے کہ عقال ایک سال کا صدقہ ہے اور عقالان دو سال کا صدقہ۔ ابو داؤد کہتے ہیں کہ اس کو رباح بن زید نے بطریق معمر، زہری سے اس کی اسناد کے ساتھ روایت کیا ہے اس میں عقالاً ہے اور اس کو ابن وہب نے یونس سے روایت کرتے ہوئے عناقا ً کہا ہے۔ ابو داؤد کہتے ہیں کہ شعیب بن ابی حمزہ، معمر اور زبیدی نے زہری سے اس حدیث میں کہا ہے کہ اگر بکری کا ایک بچہ بھی نہ دیں گے (تب بھی میں ان سے جنگ کروں گا) اور عنبہ نے بواسطہ یونس زہری سے اس حدیث میں لفظ عناقاً ذکر کیا ہے۔

ابن سرح، سلیمان بن داؤد، ابن وہب، یونس نے زہری سے روایت کرتے ہوئے کہا ہے کہ حضرت ابو بکر رضی اللہ عنہ نے فرمایا اسلام کا حق زکوٰۃ ہے اور لفظ عقلاً استعمال کیا

زکوٰۃ کا نصاب

عبد اللہ بن مسلمہ، مالک بن انس، عمرو بن یحیی، حضرت ابو سعید خدری رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا پانچ اونٹوں سے کم میں صدقہ نہیں ہے اور پانچ اوقیہ چاندی سے کم میں صدقہ نہیں ہے اور پانچ وسق سے کم (غلہ اور پھل) میں صدقہ نہیں ہے (صدقہ بمعنی زکوٰۃ ہے)

ایوب بن محمد، محمد بن عبید ادریس بن یزید، عمرو بن مرہ، ابو سعیدحضرت ابو سعید خدری رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا پانچ وسق سے کم میں زکوٰۃ نہیں ہے اور وسق ساٹھ صاع کا ہوتا ہے ابو داؤد کہتے ہیں کہ ابو البختری نے حضرت ابو سعید خدری رضی اللہ عنہ سے نہیں سنا۔

محمد بن قدامہ بن اعین، جریر، مغیرہ، ابراہیم نے کہا کہ وسق ساٹھ صاع کا ہوتا ہے جس پر حجاجی مہر لگی ہوتی تھی۔

محمد بن بشار، محمد بن عبد اللہ، صرہ بن ابی منازل، حبیب، عمران بن حصین، حبیب المالکی سے روایت ہے کہ ایک شخص نے عمران بن حصین سے کہا اے ابو نجید (یہ عمران کی کنیت ہے) تم ہم سے ایسی حدیث بیان کرتے ہو جس کی اصل ہم قرآن میں نہیں پاتے یہ سن کر عمران بن حصین کو غصہ آگیا اور کہا کہ کیا تم قرآن میں یہ پاتے ہو کہ ہر چالیس درہم پر ایک درہم زکوٰۃ واجب ہے؟ یا اتنی بکریوں میں ایک بکری کا دینا لازم ہے؟ یا اتنے اونٹوں میں ایک اونٹ ہے؟ کیا تو ان سب مسائل کی تفصیل قرآن میں پاتا ہے؟ اس نے کہا نہیں اس پر عمران بن حصین نے کہا تو تو نے یہ مسئلہ کہاں سے اخذ کر لیا کہ جو مسئلہ قرآن میں نہیں اس کی دین میں بھی کوئی حیثیت نہیں ہے تم نے ہم سے سنا اور ہم نے نبی صلی اللہ علیہ و آلہ و سلم سے سنا عمران بن حصین نے کہا اس کے علاوہ بھی چند مثالیں اور بیان کیں۔

سامان تجارت پر زکوٰۃ ہے

محمد بن داؤد بن سفیان، یحیی بن حسان، سلیمان بن موسی، ابو داؤد، حضرت سمرہ بن جندب رضی اللہ عنہ سے روایت ہے کہ رسول صلی اللہ علیہ و آلہ و سلم ہم کو ان چیزوں میں زکوٰۃ نکالنے کا حکم دیتے تھے جو ہم فروخت کے لیے رکھتے تھے۔

کنز کی تعریف اور زیورات پر زکوٰۃ کا بیان
ابو کامل، حمید بن مسعدہ، خالد بن حارث، حسین بن عمرو بن شعیب، حضرت عمرو بن شعیب اپنے والد کے ذریعہ ان کے دادا سے روایت کرتے ہیں کہ ایک عورت رسول اللہ صلی اللہ علیہ و آلہ و سلم کے پاس آئی اس کی بیٹی بھی اس کے ساتھ تھی اور اس کی بیٹی کے ہاتھ میں سونے کے دو بڑے بڑے کنگن تھے آپ صلی اللہ علیہ و آلہ و سلم نے پوچھا کیا تو ان کنگنوں کی زکوٰۃ دیتی ہے؟ اس نے کہا نہیں، آپ صلی اللہ علیہ و آلہ و سلم نے فرمایا کیا تجھے یہ بات پسند ہے کہ قیامت کے دن اللہ تجھ کو (زکوٰۃ نہ دینے کی پاداش میں) آگ کے کنگن پہنائے یہ سن کر اس نے فوراً وہ کنگن اتار ڈالے اور حضور صلی اللہ علیہ و آلہ و سلم کی خدمت میں پیش کرتے ہوئے کہا یہ اللہ اور اس کے رسول صلی اللہ علیہ و آلہ و سلم کے لیے ہیں۔

کنز کی تعریف اور زیورات پر زکوٰۃ کا بیان

محمد بن عیسی، عتاب، ابن بشیر، ثابت بن عجلان، عطاء، ام سلمہ حضرت ام سلمہ رضی اللہ عنہ سے روایت ہے کہ میں سونے کے اوضاع (ایک قسم کا زیور) پہنا کرتی تھی میں نے پوچھا یا رسول صلی اللہ علیہ و آلہ و سلم کیا یہ بھی کنز کی تعریف میں آتے ہیں؟ آپ صلی اللہ علیہ و آلہ و سلم نے فرمایا جو مال اتنی مقدار کو پہنچ جائے جس پر زکوٰۃ دینا لازم ہو جاتا ہے اور پھر اس کی زکوٰۃ دی جائے تو وہ کنز میں شمار نہیں ہو گا۔


کنز کی تعریف اور زیورات پر زکوٰۃ کا بیان

محمد بن ادریس، عمرو بن ربیع بن طارق، یحیی بن ایوب، عیبد اللہ بن ابو جعفر، محمد بن عمرو بن عطاء، عبداللہ بن شداد بن ہاد حضرت عبداللہ بن شداد بن الہاد سے روایت ہے کہ ہم زوجہ رسول صلی اللہ علیہ و آلہ و سلم حضرت عائشہ رضی اللہ عنہ کی خدمت میں حاضر ہوئے انہوں نے فرمایا ایک دن رسول صلی اللہ علیہ و آلہ و سلم میرے پاس تشریف لائے آپ صلی اللہ علیہ و آلہ و سلم نے میرے ہاتھوں میں چاندی کی بڑی بڑی انگوٹھیاں دیکھیں آپ صلی اللہ علیہ و آلہ و سلم نے دریافت فرمایا اے عائشہ یہ کیا ہے؟ میں نے عرض کیا یا رسول صلی اللہ علیہ و آلہ و سلم یہ میں نے اس لئے بنوائی ہیں تاکہ آپ صلی اللہ علیہ و آلہ و سلم کی خاطر زیب و زینت اختیار کروں آپ صلی اللہ علیہ و آلہ و سلم نے پوچھا کیا تم اس کی زکوٰۃ ادا کرتی ہو؟ میں نے کہا نہیں یا وہ کہا جو اللہ کو منظور ہوا، آپ صلی اللہ علیہ و آلہ و سلم نے فرمایا تجھے جہنم میں لے جانے کے لیے کافی ہیں۔

چر نے والے جانوروں کی زکوٰۃ کا بیان

موسیٰ بن اسماعیل، حضرت حماد رضی اللہ عنہ سے روایت ہے کہ میں نے ثمامہ بن عبداللہ بن انس رضی اللہ عنہ سے ایک کتاب لی جس کے متعلق ان کا بیان تھا کہ اس کتاب کو حضرت انس کے واسطے حضرت ابو بکر رضی اللہ عنہ نے لکھا تھا اور اس پر رسول صلی اللہ علیہ و آلہ و سلم کی مہر کا نقش تھا اور یہ اس وقت کی بات ہے جب حضرت ابو بکر صدیق رضی اللہ عنہ نے حضرت انس رضی اللہ عنہ کو مصدق (صدقہ یعنی زکوٰۃ وصول کر نے والا) بنا کر بھیجا تو یہ کتاب ان کو لکھ کر دی تھی اس میں رسول صلی اللہ علیہ و آلہ و سلم کا فرمان مذکور تھا کہ یہ فرض زکوٰۃ کا بیان ہے جس کو حضور صلی اللہ علیہ و آلہ و سلم نے بحکم خدا مسلمانوں پر لازم قرار دیا ہے پس جس مسلمان سے (اس کتاب میں مذکور تفصیل کے ساتھ) زکوٰۃ طلب کی جائے وہ اس کو ادا کرے اور اگر اس سے زائد طلب کی جائے تو نہ دے جب اونٹ پچیس سے کم ہوں تو اس کی زکوٰۃ بکریاں ہیں اس طرح پر کہ ہر پانچ اونٹوں پر ایک بکری ہے اور جب اونٹوں کی تعداد پچیس تک پہنچ جائے تو پھر ایک بنت مخاض (ایک سالہ اونٹنی) ہے یہ حساب پینتیس اونٹوں تک چلے گا اگر اس کے پاس بنت مخاض نہ ہو تو اس کے بدلہ میں ابن لبون (دو سالہ اونٹ ہے) اور جب چھتیس اونٹ پورے ہو جائے تو ان میں ایک بنت لبون ہے (دو سالہ اونٹنی) اور یہ حساب پینتالیس اونٹوں تک چلے گا اور جب چھیالیس اونٹ ہو جائیں تو ان میں ایک حقہ (تین سالہ اونٹنی جو گابھن ہونے کے لائق ہو) واجب ہو گی اور یہ حساب ساٹھ اونٹوں تک چلے گا اور جب اونٹوں کی تعداد اکسٹھ تک پہنچ جائے تو پھر ان میں ایک جذعہ (چار سالہ اونٹنی) واجب ہو گی اور یہ حساب پچھتر اونٹوں تک چلے گا جب اونٹوں کی تعداد چہترہو جائے تب انمیں دو بنت لبون واجب ہوں گی نوے اونٹ تک اور جب اکیانوے اونٹ ہو جائیں تو ان میں دو حقے ہوں گے جو گابھن ہونے کے لائق ہوں ایک سو بیس اونٹ تک اور جب اونٹ ایک سو بیس سے زیادہ ہوں تو ہر چالیس میں ایک بنت لبون اور ہر پچاس میں ایک حقہ دینا ہو گا اگر کسی کے پاس وہ اونٹ نہیں ہے جو مذکور ہو مثلاً کسی کے پاس اکسٹھ اونٹ ہوں جس پر ایک جذعہ واجب ہوتا ہے مگر اس کے پاس جذعہ نہ ہو بلکہ حقہ ہو تو وہی لے لیا جائے گا اور اگر مالک (جذعہ نہ ہونے کی صورت میں) حقہ کے ساتھ دو بکریاں یا (حقہ کے بدلہ) بیس درہم دینا چاہے تو لے لیا جائے اور جس شخص کے پاس اونٹوں کی اتنی تعداد ہو گئی جس پر حقہ واجب ہے مگر اس کے پاس حقہ موجود نہیں ہے بلکہ جذعہ ہے تو اس سے جذعہ لے لیا جائے گا اور صدقہ وصول کر نے والا بیس درہم یا دو بکریاں دے کر اس کا نقصان پورا کر دے گا اسی طرح اگر کسی پر حقہ واجب ہو مگر حقہ نہ ہو بلکہ بنت لبون ہو تو وہی لے لیا جائے گا ابو داؤد کہتے ہیں کہ یہاں سے اس حدیث کو اپنے شیخ موسیٰ سے حسب منشاء ضبط نہی کر سکا یعنی یہ کہ اگر صاحب مال بنت لبون کے ساتھ ساتھ حقہ کے نقصان کی تلافی کے طور پر دو بکریاں یا بیس درہم دے دے (تو وہ بھی لے لے) اور اگر کسی کے پاس اونٹوں کی اتنی تعداد ہو جس پر ایک بنت لبون واجب ہوتی ہے مگر اس کے پاس صرف حقہ ہی ہے تو وہی لے لیا جائے گا ابو داؤد کہتے ہیں کہ یہاں تک میں اس حدیث کو اچھی طرح ضبط نہ کر سکا اور صدقہ لینے والا صاحب مال کو بیس درہم یا دو بکریاں لوٹائے گا اور جس کے پاس اونٹوں کی تعداد اتنی ہو گئی کہ اس پر بنت لبون واجب ہوتی ہے مگر اس کے پاس صرف بنت مخاض ہے تو بنت مخاض ہی اس سے وصول کر لی جائے گی اور اس کے ساتھ دو بکریاں بھی لے لی جائیں گی یا بیس درہم۔ اور جس پر بنت مخاض واجب ہے اور اس کے پاس صرف ابن لبون ہی ہے تو اس سے وہی لے لیا جائے گا اور مزید کوئی چیز نہیں دی جائے گی۔ اور جس کے پاس صرف چار اونٹ ہوں اس پر کوئی زکوٰۃ نہیں ہے مگر جو اس کا مالک اپنی خوشی سے دینا چاہے (بکریوں کا نصاب) اور اکثر باہر چر نے والی بکریاں جب چالیس ہوں تو ان میں ایک بکری واجب ہے ایک سو بیس تک اور اس سے زیادہ میں دو بکریاں ہیں دو سو تک اور اس سے زیادہ میں تین بکریاں ہیں تین سو تک اور اس سے زیادہ ہوں تو ایک بکری ہے ہر سینکڑہ میں۔ اور زکوٰۃ میں بوڑھی اور عیب دار بکری نہیں لی جائے گی اور نہ بکرا لیا جائے گا الا یہ کہ محصل بکرا ہی لینا چاہے اور نہ جمع کیا جائے متفرق مال اور نہ الگ الگ کیا جائے مشترک مال زکوٰۃ کے خوف سے اور جو نصاب دو آدمیوں میں مشترک ہو تو وہ برابر کا حصہ لگا کر ایک دوسرے پر رجوع کر لیں اگر جانور چالیس سے کم ہوں تو ان میں کچھ نہیں ہے الا یہ کہ مالک چاہے اور چاندی میں چالیسواں حصہ واجب ہے اگر ایک سو نوے درہم ہوں تو ان میں کچھ نہیں ہے الا یہ کہ مالک چاہے تو دیدے۔

عبد اللہ بن محمد، عباد بن عوام، سفیان بن حسین، سالم، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے کتاب الصدقہ لکھوائی لیکن آپ صلی اللہ علیہ و آلہ و سلم اس کو اپنے عاملین تک بھی بھیجنے نہ پائے تھے آپ صلی اللہ علیہ و آلہ و سلم کی وفات ہو گئی آپ صلی اللہ علیہ و آلہ و سلم نے اس کتاب کو اپنی تلوار سے لگا رکھا تھا آپ صلی اللہ علیہ و آلہ و سلم کی وفات کے بعد حضرت ابو بکر رضی اللہ عنہ اپنی وفات تک اس پر عمل کیا اس کے بعد حضرت عمر رضی اللہ عنہ نے اپنی وفات تک اس پر عمل کیا اس کتاب میں لکھا ہوا تھا کہ پانچ اونٹوں میں ایک بکری ہے اور دس میں دو بکریاں ہیں پندرہ میں تین بکریاں بیس میں چار بکریاں ہیں اور پچیس سے لے کر پینتیس تک ایک بنت مخاض ہے پھر پینتیس سے ایک بھی زیادہ ہو تو ایک بنت لبون ہے پینتالیس تک پھر پینتالیس سے ایک بھی زیادہ ہو تو ایک حقہ ہے ساٹھ تک پھر ساٹھ سے ایک بھی زیادہ ہو تو ایک جذعہ ہے پچھتر تک پھر پچھتر سے ایک بھی زیادہ ہو تو تو دو حقے ہوں گے ایک سو بیس تک پھر جب اونٹ ایک سو بیس سے زیادہ ہو جائیں تو ہر پچاس میں ایک حقہ ہو گا ہر چالیس میں ایک بنت لبون اور بکریوں میں ہر چالیس بکریوں میں ایک بکری ہے ایک سو بیس تک اگر ایک سو بیس سے ایک بکری بھی زیادہ ہو گی تو دو بکریاں ہوں گی دو سو تک پھر جب دو سو سے اوپر ایک بکری بھی زائد ہو جائے گی تو اس میں تین بکریاں ہیں تین سو تک پھر جب تین سو سے زیادہ ہوں تو ہر سینکڑہ پر ایک بکری دینا واجب ہو گی اور جو عدد سینکڑہ سے کم ہو گا اس میں کوئی زکوٰۃنہیں ہو گی (نیز اس کتاب میں یہ بھی تھا کہ) الگ الگ نہ کیا جائے مشترک مال کو اور نہ اکٹھا کیا جائے الگ الگ مال کو زکوٰۃ کے خوف سے (یعنی زکوٰۃ سے بچنے کے لیے مشترک مال کو الگ الگ اور جدا جدا مال کو مشترک نہ دکھایا جائے بلکہ جو واقعہ ہے اس کے مطابق زکوٰۃ ادا کی جائے گی) اور جو مال دو آدمیوں میں مشترک ہو وہ ایک دوسرے سے لے کر اپنا حصہ برابر کر لیں اور خیال رہے زکوٰۃ میں بوڑھا اور عیب دار جانور نہ لیا جائے۔ زہری نے کہا کہ جب زکوٰۃ وصول کر نے والا آئے تو بکریوں کے تین حصے کر لیں ایک حصہ میں صرف گھٹیا بکریاں ہوں اور دوسرے حصہ میں عمدہ قسم کی اور تیسرے حصہ میں درمیانہ درجہ کی پس زکوٰۃ وصول کر نے والا درمیانہ درجہ کی بکریوں میں سے لے لے گا اور زہری نے کتاب الصدقہ میں گائے بیل کے نصاب کا ذکر نہیں کیا۔

عثمان بن ابی شیبہ، محمد بن یزید سفیان بن حسین، حضرت سفیان بن حصین سے سابقہ سند ومفہوم کے ساتھ روایت مذکور ہے مگر اس میں یہ جملہ کا اضافہ ہے کہ اگر بنت مخاص نہ ہو تو بنت لبون لے لے لیکن اس روایت میں زہری والا کلام مذکور نہیں ہے۔

محمد بن علاء، ابن مبارک، یونس بن یزید، ابن شہاب، حضرت ابن شہاب رضی اللہ عنہ سے روایت ہے کہ یہ اس کتاب کی نقل ہے جو رسول اللہ صلی اللہ علیہ و آلہ و سلم نے زکوٰۃ کے بارے میں لکھوائی تھی اور وہ حضرت عمر بن خطاب رضی اللہ عنہ کے اولاد کے پاس موجود تھی ابن شہاب کہتے ہیں کہ مجھے اس کتاب کو سالم بن عبداللہ نے پڑھایا اور اس طرح میں نے اس کو یاد کر لیا اور اس نسخہ کو عمر بن عبدالعزیز نے عبداللہ بن عمر اور سالم بن عبداللہ عمر کے پاس نقل کروایا تھا پس راوی نے سابقہ حدیث کی مانند حدیث ذکر کی اور کہا کہ جب اونٹ ایک سو اکیس ہو جائیں جب ایک سو تیس ہوں تو دو بنت لبون اور ایک حقہ ہو گا ایک سو انتالیس تک جب ایک سو چالیس ہو جائیں تو دو حقے اور ایک بنت لبون دینی ہو گی ایک سو انچاس تک جب ایک سو پچاس ہوں تو تین حقے دینا ہوں گے ایک سو انسٹھ تک اور جب ایک سو ساٹھ ہو جائیں تو چار بنت لبون دینی ہوں گی ایک سو انہتر تک جب ایک سو ستر ہوں تو تین بنت لبون اور ایک حقہ ہو گا ایک سو اناسی تک جب ایک سو اسی ہوں تو دو حقے اور دو بنت لبون دینی ہو گی ایک سو نناوے تک اور جب پورے دو سو ہو جائیں تو چار حقے یا پانچ بنت لبون جو بھی موجود ہوں ان میں سے لے لے اور ان بکریوں کا نصاب جو جنگل میں چرائی جاتی ہیں اس طرح ذکر کیا جس طرح سابقہ حدیث یعنی سفیان بن حسین کی حدیث میں مذکور ہے مگر اس حدیث میں یہ اضافہ ہے کہ زکوٰۃ میں بوڑھی اور عیب دار بکری نہ لی جائے اور نہ ہی بکرا لیا جائے مگر یہ کہ زکوٰۃ دینے والا اپنی خوشی سے دینا چاہے۔

عبد اللہ بن مسلمہ، حضرت مالک رضی اللہ عنہ سے روایت ہے کہ حضرت عمر رضی اللہ عنہ کے اس قول (وجوب زکوٰۃ سے بچنے کے لیے) متفرق مال کو اکٹھا نہ کیا جائے اور نہ اکٹھے مال کو متفرق کیا جائے کا مطلب یہ ہے کہ دو افراد ہوں جن میں سے ہر ایک کی چالیس چالیس بکریاں ہوں پس جب زکوٰۃ اصول کر نے والا ان کے پاس آئے تو وہ (متفرق مال) اکھٹا کر لیں تاکہ ان سب پر صرف ایک ہی بکری واجب ہو اور اکٹھے مال کو متفرق نہ کیا جائے کا مطلب یہ ہے کہ دو شریک ہوں جنمیں سے ہر ایک کی ایک سو ایک بکریاں ہیں اور ان دونوں پر مشترکہ طور پر تین بکریاں واجب ہوتی ہیں لیکن جب زکوٰۃ وصول کر نے والا آئے تو وہ اپنی اپنی بکریاں الگ الگ کر لیں اور اس طرح ان میں سے ہر ایک پر ایک ایک بکری لازم آئے گی، حضرت مالک رضی اللہ تعالی عنہ کہتے ہیں کہ یہ ہے وہ تفسیر جو میں نے مندرجہ بالا قول کی سنی ہے۔

عبد اللہ بن محمد، زہیر، ابو اسحاق ، عاصم، حارث، اعور، علی حضرت زہیر رضی اللہ عنہ کہتے ہیں کہ میرا خیال ہے کہ ابو اسحاق نے اپنی حدیث میں عن علی کے بعد عن النبی صلی اللہ علیہ و آلہ و سلم ذکر کیا ہے (یعنی) آپ نے فرمایا زکوٰۃ میں چالیسواں حصہ نکالو یعنی ہر چالیس درہم میں سے ایک درہم لیکن جب تک تمہارے پاس دو سو درہم نہ ہو جائیں اس وقت تک تم پر زکوٰۃ واجب نہیں ہے پس جب دو سو درہم پورے ہو جائیں تو ان میں سے پانچ درہم زکوٰۃ نکال دو اور جو درہم دو سو سے زائد ہوں ان پر اسی حساب سے (اڑھائی فیصد کے حساب سے) زکوٰۃ نکالو اور بکریوں میں ہر چالیس بکریوں پر ایک بکری کی زکوٰۃ ہے لیکن اگر (ایک بھی کم ہو یعنی) انتالیس ہوں تو پھر کوئی زکوٰۃ نہیں ہے پھر ابو اسحاق نے بکریوں کی زکوٰۃ کو اسی طرح بیان کیا جس طرح زہری نے بیان کیا اور گائے بیلوں میں ہر تیس گائے بیلوں پر ایک سال کی ایک گائے زکوٰۃ میں دینی ہو گی اور ہر چالیس گائے بیلوں پر دو سال کی ایک گائے دینی ہو گی اور وہ گائے بیل جو (پانی کی سنچائی یا مال کی دھلائی وغیرہ کا) کام کرتے ہوں ان پر کوئی زکوٰۃ نہیں ہے اور اونٹوں کی زکوٰۃ کو ابو اسحاق نے اسی طرح بیان کیا جس طرح زہری نے بیان کیا ہے یعنی پچیس اونٹوں پر پانچ بکریاں دینی لازم ہونگی اور اگر پچیس سے ایک بھی زائد ہو گا تو پھر ایک بنت مخاض (ایک سالہ اونٹنی) ہو گی اور اگر بنت مخاض نہ ہو تو پھر ایک ابن لبون (دو سالہ اونٹ) ہے پینتیس تک۔ جب پینتیس سے ایک بھی زائد ہو تو ان میں ایک بنت لبون ہے پینتالیس تک۔ جب پینتالیس سے بھی زیادہ ہوں تو ان میں ایک حقہ ہے جو جفتی کے لائق ہو ساٹھ تک پھر ابو اسحاق نے بیان اسی طرح کیا جس طرح زہری کی حدیث میں ہے یہاں تک کہ اگر نوے سے ایک بھی زیادہ ہو یعنی اکیانوے ہو جائیں تو ان میں جفتی کے لائق دو حقے ہیں ایک سو بیس تک۔ جب اس سے زیادہ ہوں تو ہر پچاس پر ایک حقہ دینا ہو گا (اور آپ نے فرمایا) زکوٰۃ واجب ہونے کے ڈر سے نہ تو مجتمع مال کو الگ الگ کیا جائے اور نہ الگ الگ مال کو مجتمع کیا جائے اور زکوٰۃ میں نہ بوڑھا جانور لیا جائے اور نہ عیب اور نقص والا اور نہ نر جانور مگر یہ کہ زکوٰۃ وصول کر نے والا اپنی خوشی اور مرضی سے لینا چاہے اور زمین کی پیداوار میں جن میں آب پاشی بارش سے ہوتی ہو یا نہروں سے کی جاتی ہو زکوٰۃ میں دسواں حصہ لازم ہو گا اور جن زمینوں میں رہٹ وغیرہ سے پانی کھینچ کر آب پاشی کی جائے اس کی پیداوار میں بیسواں حصہ زکوٰۃ میں وصول کیا جائے گا، عاصم اور حارث کی حدیث میں ہے کہ ہر سال، زہیر نے کہا میں سمجھتا ہوں کہ ابو اسحاق نے کہا ایک مرتبہ (یعنی ہر سال ایک مرتبہ زکوٰۃ لی جائے گی) اور عاصم کی روایت کردہ حدیث میں یہ بھی ہے کہ اگر اونٹوں میں بنت مخاض نہ ہو اور نہ ہی ابن لبون ہو تو پھر زکوٰۃ میں دس درہم یا دو بکریاں واجب ہونگی۔

سلیمان بن داؤد، ابن وہب، جریر بن حازم، ابو اسحاق ، حضرت علی رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جب تیرے پاس دو سو درہم ہوں اور ان پر ایک سال گذر جائے تو ان میں پانچ درہم زکوٰۃ واجب ہو گی اور فرمایا سونے میں تجھ پر کوئی زکوٰۃ نہیں ہے جب تک کہ تیرے پاس بیس دینار نہ ہو جائیں جب بیس دینار ہو جائیں اور ان پر ایک سال گذر جائے تو ان میں آدھا دینار دینا ہو گا پھر جتنے زیادہ ہوں ان پر اس حساب سے (چالیسواں حصہ) دینا ہو گا ابو اسحاق نے کہا کہ مجھے یاد نہیں کہ پھر اسی حساب سے دینا ہو گا۔ حضرت علی رضی اللہ عنہ کا قول ہے یا رسول صلی اللہ علیہ و آلہ و سلم کا اور کسی مال میں زکوٰۃ نہیں ہے جب تک کہ اس پر ایک سال نہ گذر جائے ابن وہب کہتے ہیں کہ جریر نے حدیث میں عن النبی صلی اللہ علیہ و آلہ و سلم کا اضافہ کرتے ہوئے کہا ہے کہ کسی مال میں زکوٰۃ نہیں ہے جب تک کہ اس پر ایک سال نہ گذر جائے

عمرو بن عون، ابو عوانہ، ابو اسحاق عاصم بن ضمرہ، علی حضرت علی رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا میں نے گھوڑوں اور لونڈی و غلام کی زکوٰۃ معاف کر دی پس چاندی کی زکوٰۃ دو ہر چالیس درہم پر ایک درہم لیکن خیال رہے ایک سو نوے درہم میں زکوٰۃ نہیں ہے جب دو سو درہم پورے ہوں گے تب زکوٰۃ واجب ہو گی اور زکوٰۃ میں پانچ درہم دینے ہوں گے ابو داؤد کہتے ہیں کہ ابو عوانہ کی طرح اعمش نے بھی ابو اسحاق سے یہ روایت نقل کی ہے اور اسی طرح شیبان ابو معاویہ اور ابراہیم بن طہمان نے بواسطہ ابو اسحاق بسند حارث بروایت علی رضی اللہ عنہ نبی صلی اللہ علیہ و آلہ و سلم سے روایت کیا ہے اور شعبہ اور سفیان وغیرہ نے بواسطہ ابو اسحاق بسند عاصم حضرت علی رضی اللہ عنہ سے نفیلی کی حدیث (جو آگے آرہی ہے) نقل کی ہے ان حضرات نے حدیث کو نبی صلی اللہ علیہ و آلہ و سلم سے مرفوعاً نقل نہیں کیا بلکہ حضرت علی رضی اللہ عنہ پر موقوف کیا ہے۔

موسیٰ بن اسماعیل، حماد بہر بن حکیم، محمد بن علاء، ابو اسامہ، حضرت بہز بن حکیم بسند والد اہنے دادا (معاویہ ابن جدہ) سے روایت کرتے ہیں کہ رسول صلی اللہ علیہ و آلہ و سلم نے فرمایا جب جنگل سے چر نے والے چالیس اونٹ ہوں تو ایک بنت لبون دینی ہو گی اور (زکوٰۃ سے بچنے کی غرض سے) اونٹ اپنے مقام سے جدا نہ کئے جائیں جو شخص اجر پانے کے لیے زکوٰۃ ادا کرے گا اس کو اس کا اجر ملے گا اور جو شخص زکوٰۃ کو روکے گا ہم اس سے زکوٰۃ وصول کریں گے اور بطور سزا اس کا آدھا مال لے لیں گے اور آل محمد صلی اللہ علیہ و آلہ و سلم کا اس میں کوئی حصہ نہیں ہے۔

نفیلی، ابو معاویہ، اعمش، ابو وائل، معاذ حضرت معاذ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ان کو (زکوٰۃ کی وصول یابی کے لیے یمن کی طرف بھیجا تو آپ صلی اللہ علیہ و آلہ و سلم نے ہر تیس گائے بیل میں سے ایک سال کی عمر کا بیل یا ایک سال کی عمر والی گائے لینے کا حکم فرمایا اور ہر چالیس گائے بیلوں پر دو سال کی گائے لینے کا حکم فرمایا اور (جزیہ کے طور پر غیر مسلم سے) ہربالغ مرد سے ایک دینار لینے کا یا اس کے بدلہ میں معافر یعنی یمن کے بنے ہوئے کپڑے لینے کا حکم فرمایا۔

عثمان بن ابی شیبہ، ابن مثنی، ابو معاویہ، اعمش، (ایک دوسری سند کے ساتھ بھی) حضرت معاذرضی اللہ عنہ سے نبی صلی اللہ علیہ و آلہ و سلم کا فرمان اسی طرح مذکور ہے۔

ہارون بن زید بن ابی زرقا ء، سفیان، اعمش، حضرت معاذ رضی اللہ عنہ سے روایت ہے کہ رسول صلی اللہ علیہ و آلہ و سلم نے ان کو (زکوٰۃ کی وصول یابی کے لیے) یمن کی طرف بھیجا اس کے بعد راوی نے باقی روایت حسب سابق ذکر کی لیکن اس میں نہ تو (دینار کے بدلہ میں) یمنیٰ کپڑے لینے کا ذکر ہے اور نہ ہی اس میں بالغ مرد کا ذکر ہے۔ ابو داؤد کہتے ہیں کہ اس روایت کو جریر، یعلی، معمر، شعبہ، ابو عوانہ، اور یحیی بن سعید نے بروایت اعمش، بطریق ابو وائل حضرت مسروق سے روایت کیا ہے یعلی اور معمر نے حضرت معاذکو بھی ذکر کیا ہے۔

مسدد، ابو عوانہ، ہلال بن خباب، میسرہ، ابو صالح، سوید بن غفلہ حضرت سوید بن غفلہ رضی اللہ عنہ سے روایت ہے کہ میں خود گیا (یا یہ کہا کہ) جو شخص حضور صلی اللہ علیہ و آلہ و سلم کے مصدق کے ساتھ گیا اس نے مجھ سے بیان کیا کہ آپ صلی اللہ علیہ و آلہ و سلم کی کتاب میں لکھا ہوا تھا کہ زکوٰۃ میں دودھ والی بکری (یا دودھ پیتا بچہ) مت لینا اور نہ اکٹھا کرنا جدا جدا مال کو اور نہ جدا کرنا اکٹھے مال کو۔ اور آپ صلی اللہ علیہ و آلہ و سلم کا مصدق اس وقت آتا تھا جب بکریاں پانی پر جاتی تھیں پس وہ کہتا تھا کہ اپنے مال کی زکوٰۃ ادا کرو راوی کہتا ہے کہ ایک شخص نے اپنی کوماء اونٹنی دینی چاہی ہلال راوی کہتا ہے کہ میں نے ابو صالح سے پوچھا کہ کوماء کیا ہے؟ انہوں نے کہا بڑی کوہان والی اونٹنی، مصدق نے اس کے لینے سے انکار کیا اس نے کہا کہ میری خواہش ہے کہ تو میرا بہتر سے بہتر اونٹ لے مصدق نے اس کے باوجود انکار کیا پھر اس شخص نے اس سے کچھ کم درجہ کا اونٹ کھینچا مصدق نے اس کے لینے سے بھی انکار کیا پھر اس نے اس سے کم درجہ کا اونٹ کھینچا مصدق نے اس کو لے کر کہا کہ میں اس کو لے تو رہا ہوں مگر ڈرتا ہوں کہیں حضور صلی اللہ علیہ و آلہ و سلم مجھ پر غصہ نہ ہوں اور فرمائیں کہ تو نے چن کر ایک شخص کا بہتر اونٹ لے لیا ہے۔ ابو داؤد کہتے ہیں کہ اس کو ہشیم نے ہلال بن خباب سے اسی طرح روایت کیا ہے مگر اس نے لا یفرق نہیں کہا ہے۔

محمد بن صباح، بزاز، شریک، عثمان بن ابی زرعہ، ابو لیلی، سوید بن غفلہ حضرت سوید بن غفلہ رضی اللہ عنہ سے روایت ہے کہ ہمارے پاس رسول صلی اللہ علیہ و آلہ و سلم کا مصدق آیا میں نے اس کا ہاتھ پکڑا اور اس کی کتاب میں پڑھا نہ اکٹھا کیا جائے جدا جدا مال اور نہ جدا جدا کیا جائے اکٹھا مال زکوٰۃ کے خوف سے اس روایت میں دودھ والے جانور کا ذکر نہیں ہے۔

"حسن بن علی، وکیع، زکریا بن اسحاق ، عمرو بن ابی سفیان، مسلم بن ثفنہ حسن حضرت مسلم بن ثفنہ یشعری سے روایت ہے (حسن نے کہا ہے کہ روح نے مسلم بن شعبہ ذکر کیا ہے) وہ کہتے ہیں کہ ابن علومہ نے میرے والد کو اپنی قوم کے کاموں پر منتظم بنایا اور ان کو زکوٰۃ وصول کر نے کا حکم دیا پس میرے والد نے مجھے ایک جماعت کے پاس بھیجا میں ایک بوڑھے شخص کے پاس پہنچا جس کا نام سعر تھا میں نے کہا کہ میرے والد نے مجھے آپ سے زکوٰۃ وصول کر نے کے لیے بھیجا ہے وہ شخص بولا برادر زادے تم کس قسم کے جانور لوگے؟ میں نے کہا کہ ہم چن کر اور تھنوں کو دیکھ کر عمدہ قسم کا جانور لیں گے۔ وہ بولا میں تم کو ایک حدیث سناتا ہوں۔ میں رسول اللہ صلی اللہ علیہ و آلہ و سلم کے زمانہ میں اپنی بکریاں لیے ہوئے ہیں کسی گھاٹی میں رہتا تھا ایک سو آدمی اونٹ پر سوار ہو کر آئے اور بولے ہم آپ سے زکوٰۃ لینے کے لیے رسول صلی اللہ علیہ و آلہ و سلم کے بھیجے ہوئے آئے ہیں میں نے کہا مجھے کیا دینا چاہیے؟ انہوں نے کہا ایک بکری میں نے ایک بکری کا قصد کیا جس کو میں پہچانتا تھا کہ وہ چربی اور دودھ سے بھری ہوئی ہے میں اس کو نکال لایا انہوں نے کہا یہ بکری گابھن ہے ایسی بکری لینے سے ہمیں رسول صلی اللہ علیہ و آلہ و سلم نے منع فرمایا ہے میں نے ان سے پوچھا پھر کیا لوگے انہوں نے کہا کہ ایک سال کی بکری جو دوسرے سال میں لگ چکی ہو یا دو سال کی بکری جو تیسرے سال میں لگ چکی ہو لہذا میں نے ایک ایسی بکری کا ارادہ کیا جو موٹی تھی اور بیاہی نہ تھی مگر بیاہنے والی تھی نکال کر دے دی جس کو انہوں نے لے لیا اور اونٹ پر سوار کر لیا اور چلے گئے ابو داؤد کہتے ہیں کہ اس کو ابو عاصم نے بھی زکریا سے روایت کرتے ہوئے مسلم بن شعبہ کہا ہے جسا کہ روح نے کہا۔

محمد بن یونس، روح، زکریا بن اسحاق ، مسلم بن شعبہ، شافع، ابن اسحاق نے سابقہ سند کے ساتھ اس حدیث کو روایت کرتے ہوئے کہا ہے مسلم بن شعبہ اس میں یہ ہے کہ شافع وہ ہے جس کے پیٹ میں بچہ ہو ۔"

ابو داؤدکہتے ہیں کہ عمرو بن حارث حمصی کہ آل کے پاس حمص میں میں نے عبداللہ بن سالم کی کتاب میں پڑھا جو زبیدی سے مروی ہے عبداللہ بن سالم کہتے ہیں کہ مجھے یحیی بن جابر نے بواسطہ جبیر بن نضیر حضرت عبداللہ بن معاویہ غاضری خبر کر دی ہے کہ رسول صلی اللہ علیہ و آلہ و سلم نے ارشاد فرمایا تین باتیں ہیں جو شخص ان کو کرے گا وہ ایمان کا مزہ پائے گا ایک اللہ کی عبادت کرے اور دوسرے لَا إِلَهَ إِلَّا اللَّهُ کا اقرار کرے اور تیسرے ہر سال اپنے مال کی زکوٰۃ خوشی خوشی ادا کرے اور بوڑھا خارشی، بیمار، اور گھٹیا جانور نہ دے بلکہ درمیانہ درجہ کا دے کیونکہ اللہ تعالی تم سے نہ محض عمدہ مال چاہتا ہے اور نہ ہی گھٹیا مال کو پسند کرتا ہے۔

محمد بن منصور، یعقوب بن ابراہیم، ابن اسحاق ، عبداللہ بن ابی بکر، یحیی بن عبداللہ بن عبدالرحمن بن سعد، زرارہ عمارہ بن عمرو بن حزم ابو بن کعب حضرت ابی کعب رضی اللہ عنہ سے روایت ہے کہ مجھ کو رسول صلی اللہ علیہ و آلہ و سلم نے مصدق بنا کر بھیجا میں ایک شخص کے پاس پہنچا جب اس نے اپنا مال اکھٹا کیا تو اس پر ایک بنت مخاض واجب ہوئی میں نے کہا لا ایک بنت مخاض دے تجھ پر زکوٰۃ میں یہی واجب ہوا ہے وہ بولا بنت مخاض کس کام کی نہ وہ دودھ دیتی ہے اور نہ اس پر سواری کی جا سکتی ہے اس کے بجائے یہ خوب فربہ اور جوان اونٹنی لے لو میں نے کہا وہ چیز میں نہیں لوں گا جس کے لینے کا مجھے حکم نہیں ہوا البتہ رسول صلی اللہ علیہ و آلہ و سلم تیرے قریب ہی میں موجود ہیں ان سے جا کر عرض کر اگر وہ قبول فرما لیں تو میں لے لوں گا ورنہ واپس کر دوں گا اس نے کہا اچھا میں چلتا ہوں اور وہ اسی اونٹنی کو میرے ساتھ ساتھ لے کر چلا جب ہم رسول صلی اللہ علیہ و آلہ و سلم کی خدمت میں حاضر ہوئے تو وہ شخص بولا یا رسول صلی اللہ علیہ و آلہ و سلم آپ صلی اللہ علیہ و آلہ و سلم کا قاصد زکوٰۃ کی وصولیابی کے لیے میرے پاس آیا بخدا اس سے قبل میرے مال کو نہ تو اللہ کے رسول نے ملاحظہ فرمایا اور نہ ہی ان کے قاصد نے دیکھا تو میں نے اپنے مال کو اکھٹا کیا تو وہ آپ صلی اللہ علیہ و آلہ و سلم کا قاصد بولاتجھ پر ایک بنت مخاض لازم ہے اور حال یہ کہ بنت مخاض نہ دودھ دیتی ہے اور نہ سواری کے لائق ہے اس لئے میں نے اس کو ایک جوان اور فربہ اونٹنی دینی چاہی لیکن اس نے لینے سے انکار کر دیا اور وہ اونٹنی یہ ہے اب میں اس کو آپ صلی اللہ علیہ و آلہ و سلم کے پاس لے کر آیا ہوں آپ صلی اللہ علیہ و آلہ و سلم اس کو قبول فرما لیجئے آپ صلی اللہ علیہ و آلہ و سلم نے نے فرمایا تیرے اوپر واجب تو یہی بنت مخاض ہوئی ہے لیکن اگر تو اپنی خوشی سے اس کو دے رہا ہے تو اللہ تعالی تجھ کو اس کا اجر عطا فرمائے گا اور ہم قبول کر لیں گے وہ شخص بولا تو پھر یا رسول صلی اللہ علیہ و آلہ و سلم یہ لے لیجئے یہ وہی اونٹنی ہے آپ صلی اللہ علیہ و آلہ و سلم نے اس کی وہ اونٹنی لے لینے کا حکم فرمایا اور اس کے مال میں خیر و برکت کی دعا کی۔

احمد بن حنبل، وکیع، زکریا بن اسحاق ، یحیی بن عبداللہ بن صیفی، ابو معبدحضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے حضرت معاذ بن جبل رضی اللہ عنہ کو امیر بنا کر یمن کی طرف بھیجا اور فرمایا تم اہل کتاب کے ایک گروہ کے پاس پہنچو گے پس تم ان کو اس بات کی دعوت دینا کہ اللہ کے سوا کوئی معبود برحق نہیں اور یہ کہ میں اس کا رسول ہوں اگر وہ یہ دعوت قبول کر لیں تو ان کو بتانا کہ اللہ نے ان پر دن اور رات میں پانچ نمازیں فرض کی ہیں اگر یہ بات بھی مان لیں تو پھر ان کو بتانا کہ اللہ نے ان کے مالوں میں ان پر زکوٰۃ فرض کی ہے جو ان کے مالداروں سے لے کر ان کے ناداروں میں تقسیم کر دی جائے گی اگر وہ یہ بات مان لیں تو پھر ان سے بہتر اموال لینے سے پرہیز کرنا اور مظلوم کی بددعا سے ڈرتے رہنا کیونکہ مظلوم کی بددعا اور اللہ کے درمیان میں کوئی چیز حائل نہیں ہو سکتی۔
قتیبہ بن سعید، لیث یزید بن ابی حبیب، سعد بن سنان، حضرت انس بن مالک رضی اللہ عنہ سے روایت ہے کہ رسول صلی اللہ علیہ و آلہ و سلم نے ارشاد فرمایا زکوٰۃ وصول کر نے میں زیادتی کر نے والا ایسا ہی ہے جیسا کہ زکوٰۃ دینے سے منع کر نے والا۔

مصدق کو راضی کر نے کا بیان

مہدی بن حفص، محمد بن عبید، حماد، ایوب، ولیم نامی ایک شخص نے (بشیر بن خصاصیہ سے) پوچھا کہ زکوٰۃ وصول کر نے والے ہم سے زائد مال وصول کیا کرتے ہیں تو کیا ہم اس قدر مال چھپا لیا کریں؟ انہوں نے کہا نہیں۔

حسن بن علی، یحیی، بن موسی، عبدالرزاق، معمر، ایوب حضرت ایوب سے سابقہ بسند اور معنی کے ساتھ روایت ہے اس میں یہ اضافہ ہے کہ ہم نے رسول صلی اللہ علیہ و آلہ و سلم سے عرض کیا کہ صدقہ وصول کر نے والے ہم سے زیادتی کیا کرتے ہیں ابو داؤد کہتے ہیں کہ عبدالرزاق نے معمر کے واسطہ سے مرفوعاً روایت نقل کی ہے۔

عباس بن عبدالعظیم، محمد بن مثنی، بشر بن عمر، ابی غصن، صخر بن اسحاق ، عبدالرحمن بن جابر بن عتیک، حضرت جابر بن عتیک رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا عنقریب ایسے لوگ تم سے زکوٰۃ وصول کر نے آئیں گے جن کو تم نا پسند کرتے ہو گے پس جب وہ آئیں تو تم ان کو خوش آمدید کہنا اور جو لینا چاہیں وہ دے دینا اگر وہ انصاف سے کام کریں گے تو اس کا اجر پائیں گے اور اگر ظلم کریں گے تو اس کا وبال بھی انہی پر ہو گا ان کو راضی رکھنا کیونکہ تمہاری زکوٰۃ جبھی پوری ہو گی جب وہ خوش ہو جائیں گے اور تمھارے لیے دعائے خیر کریں گے ابو داؤد کہتے ہیں کہ ابو الغصن سے مراد ثابت بن قیس بن غصن ہیں۔

ابو کامل، عبدالواحد بن زیاد، عثمان بن ابی شیبہ، عبدالرحیم بن سلیمان، محمد بن اسماعیل، عبدالرحمن بن ہلال، جریر، بن عبداللہ حضرت جریر بن عبداللہ سے روایت ہے کہ چند اعرابی رسول صلی اللہ علیہ و آلہ و سلم کی خدمت میں حاضر ہوئے اور عرض کیا کہ زکوٰۃ وصول کر نے والے ہم پر زیادتی کرتے ہیں آپ صلی اللہ علیہ و آلہ و سلم نے فرمایا ان کو راضی رکھو انہوں نے عرض کیا یا رسول صلی اللہ علیہ و آلہ و سلم اگرچہ وہ ہم پر ظلم کریں آپ صلی اللہ علیہ و آلہ و سلم نے فرمایا ان کو راضی رکھو اگرچہ وہ تم پر ظلم کریں، حضرت جریر رضی اللہ عنہ فرماتے ہیں کہ جب میں نے رسول صلی اللہ علیہ و آلہ و سلم سے یہ سنا ہے اس وقت سے کوئی مصدق میرے پاس سے نہیں لوٹا مگر خوش ہو کر۔

زکوٰۃ وصول کر نے والا زکوٰۃ دینے والے کے حق میں دعائے خیر کرے

حفص بن عمر، ابو ولید، شعبہ، عمرو بن شعبہ، عمرو بن مرہ، عبداللہ بن ابی اوفی حضرت عبداللہ بن ابی اوفیٰ سے روایت ہے کہ میرے والد ان لوگوں میں سے تھے جنہوں نے رضوان نامی درخت کے نیچے رسول صلی اللہ علیہ و آلہ و سلم کے دست مبارک پر بیعت کی تھی جب کوئی قوم اپنے اموال کی زکوٰۃ لے کر آپ صلی اللہ علیہ و آلہ و سلم کے پاس آتی تو آپ صلی اللہ علیہ و آلہ و سلم ان کے حق میں دعا فرماتے میرے والد بھی اپنی زکوٰۃ لے کر آئے تو آپ صلی اللہ علیہ و آلہ و سلم نے فرمایا، اے اللہ رحمت نازل فرما ابو اوفی کی اولاد پر۔

اونٹوں کی عمروں کا بیان

ابو داؤد، ابو حاتم، ابو داؤد کہتے ہیں کہ میں نے ابو ریاشی اور حاتم سے سنا ہے اور نضر بن شمیل اور ابو عبید کی کتاب سے حاصل کیا ہے کوئی بات ان میں سے کسی ایک ہی نے کہی ہے ان لوگوں نے کہا کہ اونٹ کا بچہ (جب تک پیٹ میں رہتا ہے) حوار کہلاتا ہے اور جب پیدا ہو چکتا ہے تو اس کو فصیل کہتے ہیں جب دوسرے برس میں لگے تو بنت مخاض، جب تیسرے میں لگے تو بنت لبون، جب تین برس کا ہو جائے تو چوتھے سال تک اس کو حق اور حقہ کہتے ہیں کیونکہ اس وقت تک وہ سواری اور جفتی کے لائق ہو جاتے ہیں اور نر اونٹ جوان نہیں ہوتا یہاں تک کہ وہ چھ برس کا ہو جائے اور حقہ کو طروقۃ الفحل بھی کہتے ہیں کہ نر اس پر کودتا ہے چار برس پورے ہونے تک جب پانچواں برس لگے تو جذعہ کہلاتا ہے پانچ برس پورے ہونے تک جب چھٹے برس میں لگے اور سامنے کے دانت گرائے تو ثنی ہے چھ برس پورے ہونے تک، جب سا تواں برس لگے تو نر کو رباعی اور مادہ کو رباعیہ کہیں گے سات برس پورے ہونے تک، جب آٹھواں برس لگے اور چھٹا دانت نکالے تو وہ سدیس اور سدس ہے آٹھ برس پورے ہونے تک، جب نواں برس لگے تو وہ بازل ہے کیونکہ اس کی کچلیاں نکل آتی ہیں دسواں برس شروع ہونے تک اب اس کا نام مخلف ہے اس کے بعد اس کا کوئی نام نہیں، مگر یوں کہیں گے کہ ایک سال کا بازل، دو سال کا بازل، ایک سال کا مخلف، دو سال کا مخلف تین سال کامخلف، پانچ سال تک اسی طرح کہیں گے اور خلفہ حاملہ کو کہتے ہیں ابو حاتم نے کہا ہے وہ جزوعہ ایک وقت کا نام ہے کوئی دانت نہیں ہے اور دانتوں کی فصل سہیل تارے کے نکلنے پر بدلتی ہے ابو داؤد کہتے ہیں کہ ریاشی نے ہم کو یہ شعر سنائے (جن کا مفہوم یہ ہے) جب پہلی رات کو سہیل نکلا تو ابن لبون حق ہو گیا اور حق جذعہ بن گیا دانتوں میں سے کچھ نہ رہا سوائے ہبع کے، ہبع وہ بچہ ہے جو بیوقت پیدا ہوا ہو۔

اموال کی زکوٰۃ کہاں پر لی جائے

قتیبہ بن سعی، ابن ابی عدی، ابن اسحاق ، عمرو بن شعیب، حضرت عمرو بن شعیب اپنے والد کے واسطہ ان کے دادا سے روایت کرتے ہیں کہ رسول صلی اللہ علیہ و آلہ و سلم نے فرمایا (زکوٰۃ کے معاملہ میں) نہ جلب ہے، اور نہ جنب، بلکہ زکوٰۃ ان کے ٹھکانوں پر ہی لی جائے گی۔

حسن بن علی، یعقوب بن ابراہیم، محمد بن اسحاق ، حضرت محمد بن اسحاق سے لا جلب، ولاجنب کی تفسیر اسی طرح منقول ہے کہ جانوروں کی زکوٰۃ انہیں کے ٹھکانوں پر لی جائے اور عامل کے پاس کھینچ کر نہ لائے جائیں، جنب یہ ہے کہ جانوروں کو دور لے جائے ایسا بھی نہ کرے بلکہ اپنے مقام پر زکوٰۃ ادا کرے۔

زکوٰۃ دینے کے بعد پھر اس کو نہیں خریدنا چاہیے

عبد اللہ بن مسلمہ، مالک، نافع، حضرت عبداللہ بن عمر رضی اللہ عنہ سے روایت ہے کہ حضرت عمر رضی اللہ عنہ نے ایک گھوڑا خدا کی راہ میں دے دیا اس کے بعد انہوں نے اس کو بکتا ہوا دیکھا تو اس کو خریدنے کا ارادہ کیا مگر پہلے انہوں نے آپ صلی اللہ علیہ و آلہ و سلم سے اس کے بارے میں دریافت کیا تو آپ صلی اللہ علیہ و آلہ و سلم نے فرمایا کہ اس کو مت خریدو اپنے صدقہ میں رجوع مت کرو۔

غلام اور باندیوں کی زکوٰۃ

محمد بن مثنی، محمد بن یحیی بن فیاض، عبدالوہاب، عبید اللہ، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا گھوڑے، غلام اور باندیوں میں زکوٰۃ نہیں ہے مگر غلام اور باندی کی طرف سے صدقہ فطر دینا چاہیے۔

عبد اللہ بن مسلمہ، مالک، عبداللہ بن دینار، سلیمان بن یسار، عراک بن مالک، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا مسلمان پر اپنے گھوڑے یا غلام یا باندی اور کی زکوٰۃ نہیں ہے،

زراعت کی زکوٰۃ کا بیان

ہارون بن سعید، ہیثم، عبداللہ بن وہب، یونس بن یزید، ابن شہاب، سالم بن عبداللہ حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جو زراعت بارش، نہر یا چشمہ سے یا خود بخود زمین کی تری پا کر اگے اس میں دسواں حصہ لازم ہو گا اور جس زراعت میں پانی کھینچ کو دیا جائے اس میں بیسواں حصہ لازم ہو گا۔

احمد بن صالح، عبداللہ بن وہب، عمرو بن ابو زبیر، جابر بن عبداللہ حضرت جابر بن عبداللہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جس زراعت میں نہر سے پانی پہنچے یا وہ چشمہ سے سیراب ہو اس میں دسواں حصہ لیا جائے گا اور جس زراعت میں پانی کنوئیں وغیرہ سے کھینچ کر دیا جائے اس میں بیسواں حصہ لازم ہو گا۔

ہیثم بن خالد، حسین بن اسود، وکیع، حضرت وکیع کہتے ہیں کہ بعل سے مراد وہ زراعت ہے جو بارش کے پانی سے سیراب ہو ابن اسود نے کہا کہ یحیی ابن آدم کا کہنا ہے کہ میں نے ابو ایاس اسدی سے (بعل کے بارے میں) پوچھا تو انہوں نے کہا کہ وہ کھیتی یا زراعت جو بارش کے پانی سے سیراب ہو۔

ربیع بن سلیمان، ابن وہب، سلیمان ابن بلال، شریک بن عبداللہ بن ابی نمیر، عطاء بن یسار، معاذ بن جبل، حضرت معاذ بن جبل رضی اللہ عنہ سے روایت ہے کہ رسول صلی اللہ علیہ و آلہ و سلم نے ان کو یمن کی طرف بھیجا اور فرمایا اناج میں سے اناج لینا، بکریوں میں سے بکری، اونٹوں میں سے اونٹ اور گائے بیلوں میں سے گائے بیل۔ ابو داؤد بیان کرتے ہیں کہ میں نے مصر میں تیرہ بالشت کی ایک ککڑی اور اونٹ پر لدا ہوا اتنا بڑا ترنج دیکھا جو دو حصے کر کے اس پر لادا گیا تھا۔

شہد کی زکوٰۃ کا بیان

احمد بن ابی شعیب، موسیٰ بن اعین، عمرو بن حارث، عمرو بن شعیب، حضرت عمرو بن شعیب اپنے والد کے واسطہ سے ان کے دادا سے روایت کرتے ہیں کہ بنی متعان میں سے ہلال نامی ایک شخص نبی صلی اللہ علیہ و آلہ و سلم کی خدمت میں شہد کا دسواں حصہ (بطور زکوٰۃ) لے کر حاضر ہوا، اور سلبہ نامی جنگل کا آپ صلی اللہ علیہ و آلہ و سلم سے ٹھیکہ چاہا آپ نے وہ جنگل اس کو ٹھیکہ پر دے دیا جب حضرت عمر رضی اللہ عنہ کا دور خلافت آیا تو حضرت سفیان بن وہب نے اس کے متعلق حضرت عمر رضی اللہ عنہ سے خط لکھ کر دریافت فرمایا تو انہوں نے جواب میں یہی لکھا کہ وہ اگر تم کو وہی دیتا ہے جو رسول صلی اللہ علیہ و آلہ و سلم کو دیا کرتا تھا تو اس کا ٹھیکہ قائم رکھنا بصورت دیگر وہ مکھیاں اور جنگلوں کی مانند ہیں ہر شخص اس کا شہد حاصل کر سکتا ہے۔

احمد بن عبدہ، مغیرہ، عبدالرحمن بن حارث، حضرت عمر وبن شعیب بواسطہ والد ان کے دادا سے روایت کرتے ہیں کہ قبیلہ شہ قبیلہ فہم کا ہی ایک حصہ تھا اس کے بعد سابقہ حدیث کی مانند ذکر کرتے ہوئے کہا کہ وہ شہد کی ہر دس مشکوں پر ایک مشک شہد زکوٰۃ میں دیا کرتے تھے اور کہا کہ سفیان عبداللہ ثقفی نے ان کو دو جنگلوں کا ٹھیکہ دے دیا تھا اور عبدالرحمن نے اپنی حدیث میں یہ اضافہ کیا ہے کہ پھر وہ ان کو اس قدر شہد دیتے تھے جس قدر کہ رسول صلی اللہ علیہ و آلہ و سلم کو دیا کرتے تھے اور سفیان ان کے جنگل کی حفاظت کیا کرتے تھے۔

ربیع بن سلیمان، ابن وہب، اسامہ بن زید، عمرو بن شعیب، حضرت عمرو بن شعیب اپنے والد سے ان کے دادا سے روایت کرتے ہیں کہ اس میں أَنَّ بَطْنًا مِنْ فَهْمٍ بِمَعْنَی الْمُغِیرَۃ قَالَ مِنْ عَشْرِ قِرَبٍ قِرْبَۃ اور وَادِیینِ لَهُمْ، کے الفاظ ہیں۔

درخت پر انگوروں کا اندازہ کر لینے کا بیان

عبدالعزیز بن سری، بشربن منصور، عبدالرحمن بن اسحاق ، زہری، سعید بن مسیب، عتاب بن اسید، حضرت عتاب بن اسید رضی اللہ عنہ سے روایت ہے کہ رسول صلی اللہ علیہ و آلہ و سلم نے حکم فرمایا کہ انگوروں کا اندازہ لگایا جائے (کہ وہ کتنے ہیں) جیسا کہ کھجوروں میں اندازہ لگایا جاتا ہے اور ان کی زکوٰۃ اس وقت لی جائے جب وہ درخت سے اتر کر سوکھ جائیں جس طرح کہ کھجور کی زکوٰۃ سوکھنے کے بعد لی جاتی ہے۔

محمد بن اسحاق ، عبداللہ بن نافع، محمد بن صالح، ابن شہاب، ابن شہاب سے اسی طرح مروی ہے۔

درخت پر پھلوں کا اندازہ لگانا

حفص بن عمر، شعبہ، حبیب بن عبدالرحمن بن مسعود، حضرت عبدالرحمن بن مسعود رضی اللہ عنہ سے روایت ہے کہ سہیل بن ابی حثمہ ہمارے پاس آئے اور کہا کہ ہمیں رسول صلی اللہ علیہ و آلہ و سلم نے حکم کیا ہے کہ جب تم (درخت کے پھلوں کا) اندازہ لگاؤ تو اندازہ کا دو تہائی وصول کرو اور ایک تہائی چھوڑ دو اگر ایک تہائی نہ تو پھر ایک چوتھائی چھوڑ دیا کرو۔

کھجور کا اندازہ کب لگایا جائے؟

یحیی بن معین، حجاج، ابن جری، ابن شہاب، عروہ حضرت عائشہ رضی اللہ عنہا خیبر کا حال بیان کرتے ہوئے فرماتی ہیں کہ رسول صلی اللہ علیہ و آلہ و سلم خیبر کے یہود کے پاس عبداللہ بن رواحہ کو بھیجا کرتے تھے پس وہ جا کر کھجور کا اندازہ لگا لیتے تھے جبکہ وہ اچھی طرح نکل آتی تھیں مگر اس وقت تک کھائی نہ جاتی تھیں

زکوٰۃ میں خراب کھجور (یا کوئی اور چیز) دینا جائز نہیں ہے

محمد بن یحیی بن فارس، سعید بن سلیمان، عباد، سفیان بن حسین، زہری، ابو امامہ بن سہل، حضرت سہل رضی اللہ عنہ سے روایت ہے کہ رسول صلی اللہ علیہ و آلہ و سلم نے جعرور اور لون الحبیق زکوٰہ میں لینے سے منع فرمایا ہے زہری کہتے ہیں کہ یہ (جعرور اور لون الحبیق) مدینہ کی کھجوروں کے دو رنگ ہیں ابو داؤد کہتے ہیں کہ اس روایت کو ابو الولید نے بواسطہ سلیمان بن کثیر زہری سے نقل کیا ہے جعرور اور لون الحبیق گھٹیا کھجوریں تصور کی جاتی ہیں اس لیے ان کو لینے سے منع فرمایا ہے۔

نصر بن عاصم، یحیی، قطان، عبدالحمید بن جعفر، صالح بن ابی غریب، کثیٰربن مرہ، حضرت عوف بن مالک رضی اللہ عنہ سے روایت ہے کہ ایک مرتبہ رسول صلی اللہ علیہ و آلہ و سلم ہمارے پاس مسجد میں تشریف لائے آپ صلی اللہ علیہ و آلہ و سلم کے ہاتھ میں ایک چھڑی تھی اور ایک شخص نے ایک گچھا حشف کا لٹا رکھا تھا (یعنی گھٹیا کھجور کا گچھا) آپ صلی اللہ علیہ و آلہ و سلم نے اس میں اپنی چھڑی ماری اور فرمایا جس شخص نے یہ صدقہ دیا ہے وہ اگر چاہتا تو اس سے بہتر دے سکتا تھا یہ صدقہ دینے والا قیامت کے دن حشف کھائے گا۔


صدقہ فطر کا بیان

محمود بن خالد، عبداللہ بن عبدالرحمن مروان، عبد اللہ، ابو یزید، حضرت عبداللہ بن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے صدقہ فطر کو لغو اور بیہودہ بات سے روزہ کو پاک کر نے اور مسکینوں کی پرورش کے لیے مقرر فرمایا ہے جو شخص نماز عید سے پہلے صدقہ فطر ادا کرے گا وہ قبول کیا جائے گا اور نماز کے بعد بھی ادا کرے گا تو وہ بھی ایک صدقہ ہو گا دوسرے صدقات کی مانند۔

صدقہ فطر کب دیا جائے؟

عبد اللہ بن محمد، زہیر، موسیٰ بن عقبہ، نافع، ابن عمر، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے ہم کو لوگوں کی عیدگاہ جانے سے قبل صدقہ فطر ادا کر نے کا حکم فرمایا ہے راوی کا بیان ہے کہ عبداللہ بن عمر رضی اللہ عنہ صدقہ فطر ایک دو دن پہلے دیا کرتے تھے۔

صدقہ فطر کی مقدار کا بیان

عبد اللہ بن مسلمہ، مالک، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے ہر مسلمان مرد و عورت پر خواہ غلام ہو یا آزاد یہ ضروری قرار دیا ہے کہ وہ ایک صاع کھجور یا ایک صاع جو صدقہ فطر کے طور پر دے، امام احمد بن حنبل اور امام شافعی کے نزدیک صدقہ فطر زکوٰۃ کی طرح کا ایک فرض ہے امام ابو حنیفہ کے نزدیک واجب اور امام مالک کے نزدیک سنت موکدہ ہے۔

یحیی بن محمد بن سکن، محمد بن جہضم، اسماعیل بن جعفر، عمر بن نافع، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے صدقہ فطر ایک صاع مقرر فرمایا پھر حدیث مالک کی طرح ذکر کیا اس میں اتنا اضافہ ہے وَالصَّغِیرِ وَالْکَبِیرِ وَأَمَرَ بِهَا اب تو دی قَبْلَ خُرُوجِ النَّاسِ إِلَی الصَّلَاۃ ابو داؤد کہتے ہیں کہ اس کو عبداللہ عمری نے نافع سے روایت کیا ہے کہ اس میں علی کل مسلم ہے اور سعید جمحی نے نافع سے روایت کرتے ہوئے من المسلمین کہا ہے لیکن عبید اللہ سے جو مشہور ہے اس میں من المسلمین نہیں ہے۔

مسدد، یحیی بن سعید، بشر بن مفضل، عبید اللہ، مویس بن اسماعیل ابان، عبید اللہ، نافع، عبداللہ حضرت عبید اللہ سے روایت ہے کہ رسول صلی اللہ علیہ و آلہ و سلم نے ایک صاع جو یا ایک صاع کھجور صدقہ فطر مقرر فرمایا ہر چھوٹے بڑے پر آزاد ہو یا غلام اور موسیٰ نے یہ اضافہ بھی روایت کیا ہے کہ مرد ہو یا عورت ابو داؤد کہتے ہیں کہ ایوب اور عبداللہ عمری نے نافع سے روایت کرتے ہوئے اپنی حدیث میں ذکر او انثیٰ کے الفاظ ذکر کیے ہیں۔

ہیثم بن خالد، حسین بن علی، عبدالعزیز بن ابی رواد، نافع، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم کے زمانہ میں لوگ ایک صاع جو یا ایک صاع کھجور یا ایک صاع چھلکا اترا ہوا جو یا ایک صاع کشمش صدقہ فطر کے طور پر نکالا کرتے تھے حضرت عبداللہ کہتے ہیں کہ جب حضرت عمر رضی اللہ عنہ کا زمانہ خلافت آیا اور گیہوں کی کثرت ہونے لگی تو آپ نے ان اشیاء کے بدلہ نصف صاع گیہوں مقرر فرما دیا۔

مسدد، سلیمان بن داؤد، حماد، ایوب، نافع، عبداللہ حضرت عبداللہ رضی اللہ عنہ سے روایت ہے کہ پھر لوگ نصف صاع گیہوں کا دینے لگے نافع کہتے ہیں کہ عبداللہ بن عمر رضی اللہ عنہ کھجور دیا کرتے تھے ایک سال مدینہ میں کھجور کی شدید قلت ہوئی تو انہوں نے کھجور کے بدلہ جو دیئے۔

عبد اللہ بن مسلمہ، داؤد ابن قیس، عیاض بن عبداللہ ابو سعید، حضرت ابو سعید خدری رضی اللہ عنہ سے روایت ہے کہ عہد رسالت میں ہم لوگ صدقہ فطر ہر چھوٹے بڑے آزاد اور غلام کی طرف سے اناج یا پنیر یا جو یا کھجور یا کشمش کا ایک صاع دیتے تھے اور بعد میں بھی ہم اسی طرح دیتے رہے جب حضرت معاویہ حج یا عمرہ کے لیے تشریف لائے تو انہوں نے منبر پر لوگوں سے خطاب کرتے ہوئے فرمایا کہ میری رائے میں دو مد گیہوں جو شام سے آتے ہیں ایک صاع کھجور کے برابر ہیں پس لوگوں نے اسی کو اختیار کر لیا لیکن میں تو زندگی بھر ایک صاع ہی دیتا رہوں گا ابو داؤد کہتے ہیں کہ اس کو ابن علیہ اور عبدہ وغیرہ نے بطریق ابن اسحاق بروایت عبداللہ بن عبداللہ بن عثمان بن حکیم بن حزام بواسطہ عیاض حضرت ابو سعید سے اسی طرح روایت کیا ہے اس میں صرف ایک شخص نے اوصاع حنطہ ذکر کیا ہے جو غیر محفوظ ہے۔

مسدد، اسماعیل، مسدد نے بسند اسماعیل روایت کیا ہے کہ اس میں حنطہ کا ذکر نہیں ہے ابو داؤد کہتے ہیں کہ معاویہ بن ہشام نے اس حدیث میں بروایت ثوری بطریق زید بن اسلم بواسطہ عیاض حضرت ابو سعید سے نصف صاع منبر ذکر کیا ہے جو معاویہ بن ہشام یا اس سے نیچے کسی راوی کا وہم ہے۔

حامد بن یحیی، سفیان، مسدد، یحیی، ابن عجلان، حضرت ابو سعید خدری رضی اللہ عنہ فرماتے ہیں کہ میں ہمیشہ ایک صاع ہی دوں گا کیونکہ ہم رسول صلی اللہ علیہ و آلہ و سلم کے زمانہ میں کھجور یا جو یا پنیر یا کشمش کا ایک صاع نکالا کرتے تھے یہ روایت یحیی کی ہے سفیان نے اتنا زیادہ کیا ہے کہ یا ایک صاع آٹے کا حامد نے کہا ہے کہ محدثین نے اس کا انکار کیا تو سفیان نے اس کو چھوڑ دیا ابو داؤد کہتے ہیں کہ یہ زیادتی ابن عیینہ کا وہم ہے۔

صدقہ فطر میں نصف صاع گیہوں کی دلیل

مسدد، سلیمان بن داؤد، حماد بن زید، نعمان بن راشد، مسدد، ثعلبہ بن عبداللہ بن ابی صعیر حضرت عبداللہ بن ابی صعیر سے روایت ہے کہ رسول صلی اللہ علیہ و آلہ و سلم نے فرمایا کہ ہر دو آدمیوں پر گیہوں کا ایک صاع واجب ہے چھوٹا ہو یا بڑا، آزاد ہو یا غلام، مرد ہو یا عورت تم میں سے جو غنی ہے اللہ اس کو پاک کرے گا اور جو نادار ہے اللہ اس کو اس سے زائد دے گا جتنا اس نے دیا ہے سلیمان نے اپنی حدیث میں غنی و فقیر کا اضافہ کیا ہے۔

علی بن حسن، عبداللہ بن یزید، ہمام، بکر، ابن وائل، زہری، حضرت ثعلبہ بن صعیر سے روایت ہے کہ رسول صلی اللہ علیہ و آلہ و سلم خطبہ پڑھنے کے لیے کھڑے ہوئے آپ صلی اللہ علیہ و آلہ و سلم نے ہر شخص کو ایک صاع کھجور یا ایک صاع جو صدقہ فطر دینے کا حکم فرمایا حضرت علی رضی اللہ عنہ کی روایت میں ایک صاع گیہوں دو آدمیوں کی طرف سے ہے چھوٹے بڑے آزاد اور غلام کی طرف سے۔

احمد بن صالح، عبدالرزاق، ابن جریج، ابن شہاب، حضرت عبداللہ بن ثعلبہ جن کے بارے میں ابن صالح نے الْعَدَوِی وَإِنَّمَا هُوَ الْعُذْرِی کا اضافہ کیا ہے نے روایت کیا ہے کہ آپ صلی اللہ علیہ و آلہ و سلم نے یہ خطبہ عید سے دو دن پہلے دیا تھا۔

محمد بن مثنی، سہل بن یوسف، حمید، حسن، ابن عباس حضرت حسن رضی اللہ عنہ سے روایت ہے کہ رمضان کے اخیر میں ابن عباس نے بصرہ کے منبر پر خطبہ پڑھا اور کہا اپنے روزوں کا صدقہ نکالو لیکن لوگ آپ کا مطلب نہیں سمجھے آپ نے پوچھا یہاں شہر کے لوگوں میں سے کون موجود ہیں؟ وہ کھڑے ہوں اور اپنے بھائیوں کو سمجھا دیں کیونکہ ان کو یہ نہیں معلوم کہ رسول صلی اللہ علیہ و آلہ و سلم نے یہ صدقہ فرض کیا ہے ایک صاع کھجور یا صاع جو یا نصف صاع گیہوں ہر آزاد غلام مرد عورت پر چھوٹا ہو یا بڑا جب حضرت علی رضی اللہ عنہ تشریف لائے تو ارزانی دیکھ کر فرمایا اللہ نے تم کو وسعت دی لہذا اب تمام چیزوں میں ایک صاع ہی دیا کرو (یعنی پھر بھی ایک صاع ہی دیا کرو) حمید کہتے ہیں کہ حضرت حسن کی رائے یہ تھی کہ صدقہ فطر اس شخص پر لازم ہے جس نے روزے بھی رکھے ہوں۔

وجوب زکوٰۃ سے قبل زکوٰۃ دینے کا بیان

حسن بن صباح، شبابہ، ابو زناد، اعرج، ابو ہریرہ حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے حضرت عمر رضی اللہ عنہ کو زکوٰۃ وصول کر نے پر مقرر فرمایا (سب لوگوں نے زکوٰۃ دی مگر) ابن جمیل خالد بن ولید، اور حضرت عباس نے زکوٰۃ نہیں دی حضور صلی اللہ علیہ و آلہ و سلم نے فرمایا کہ ابن جمیل نے زکوٰۃ اس لیے نہیں دیتا کہ وہ پہلے نادار تھا اب اللہ نے اس کو غنی کر دیا ہے اور خالد بن ولید پر تم ظلم کرتے ہو انہوں نے اپنی زرہیں اور جنگ کا تمام سامان اللہ کی راہ میں دے دیا ہے اور عباس تو رسول خدا صلی اللہ علیہ و آلہ و سلم کے چچا ہیں ان کی زکوٰۃ میں دوں گا بلکہ اس قدر اور دوں گا کیا تم نہیں جانتے کہ چچا باپ کے برابر ہوتا ہے۔

سعید بن منصور، اسماعیل بن زکریا، حجاج بن دینار، حکم، علی حضرت علی رضی اللہ عنہ سے روایت ہے کہ حضرت عباس رضی اللہ عنہ نے رسول صلی اللہ علیہ و آلہ و سلم سے وجوب زکوٰۃ سے قبل ہی زکوٰۃ دینے کے متعلق دریافت کیا آپ صلی اللہ علیہ و آلہ و سلم نے ان کو اس کی اجازت دی ابو داؤد نے کہا کہ اس روایت کو ہشیم نے بواسطہ منصور بن زاذان بروایت حکم بسند حسن بن مسلم نبی روایت کیا ہے اور ہشیم کی حدیث زیادہ صحیح ہے۔

زکوٰۃ کا ایک شہر سے دوسرے شہر میں لے جانا

نصر بن علی، ابراہیم بن عطاء، عمران بن حصین، زیاد، حضرت عطار رضی اللہ عنہ سے روایت ہے کہ زیاد نے (یا کسی اور امیر نے) عمران بن حصین کو زکوٰۃ کی وصولیابی کے لیے بھیجا جب حضرت عمران لوٹ کر آئے تو ان سے پوچھا کہ مال کہاں ہے؟ کیا مجھے مال لانے کے لیے بھیجا تھا؟ ہم نے زکوٰۃ لی جس طرح ہم رسول صلی اللہ علیہ و آلہ و سلم کے زمانہ میں لیا کرتے تھے اور جہاں صرف کیا کرتے تھے وہاں صرف کر دیا (یعنی مالداروں سے لے کر ناداروں میں تقسیم کر دی)۔

مالداری کی حد اور زکوٰۃ کے مستحقین

حسن بن علی، یحیی بن آدم، سفیان، حکیم، بن جبیر، محمد بن عبدالرحمن بن یزید ، حضرت عبداللہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جو شخص سوال کرے گا اس حال میں کہ وہ مال دار ہو گا تو قیامت کے دن اس کے منہ میں خموش (یا خدوش یا کدوح) ہو گا صحابہ کرام نے رسول اللہ صلی اللہ علیہ و آلہ و سلم سے پوچھا کہ آدمی کس قدر مال سے غنی یعنی مال دار کہلاتا ہے؟ آپ صلی اللہ علیہ و آلہ و سلم نے فرمایا پچاس درہم سونے یا اس کی قیمت کے مساوی۔ یحیی نے کہا کہ عبداللہ بن عثمان نے سفیان سے کہا کہ مجھے یاد ہے کہ شعبہ، حکیم بن جبیر سے روایت نہیں کرتے تو سفیان نے کہا کہ ہم سے اس روایت کو زبید نے محمد بن عبدالرحمن بن یزید سے روایت کیا ہے۔

عبد اللہ بن مسلمہ، مالک، زید، بن اسلم، عطاء بن یسار، قبیلہ بنی اسد کے ایک شخص سے روایت ہے کہ میں اور میرے اہل خانہ بقیع عرقد میں جا کر اترے میری بیوی نے کہا کہ رسول صلی اللہ علیہ و آلہ و سلم کے پاس جاؤ اور ان سے اپنی ناداری اور غریبی بیان کر کے کھانے کے لیے کچھ لے آؤ۔ میں رسول صلی اللہ علیہ و آلہ و سلم کے پاس گیا تو میں نے دیکھا کہ ایک شخص آپ صلی اللہ علیہ و آلہ و سلم کے پاس بیٹھا ہوا ہے اور آپ صلی اللہ علیہ و آلہ و سلم سے کچھ مانگ رہا ہے اور رسول صلی اللہ علیہ و آلہ و سلم اس کے جواب میں فرما رہے تھے کہ میرے پاس کوئی ایسی چیز نہیں ہے جو تجھے دوں آخر کار وہ شخص غصہ میں اٹھ کر چلا گیا جارہا تھا کہ میری زندگی کی قسم تم جس کو چاہتے ہو دیتے ہو، رسول صلی اللہ علیہ و آلہ و سلم نے فرمایا یہ شخص مجھ پر اس بنا پر غصہ ہو رہا ہے کہ میرے پاس اس کو دینے کے لیے کچھ نہیں ہے (آپ صلی اللہ علیہ و آلہ و سلم نے فرمایا) جس کے پاس ایک اوقیہ (چالیس درہم) یا اس کے مساوی مال ہو اور وہ اس کے باوجود سوال کرے تو اس نے پریشان کر نے کے لیے سوال کیا یہ سن کر میں نے اپنے دل میں کہا کہ میرے پاس ایک اونٹنی ایک اوقیہ سے بہتر ہے اور ایک اوقیہ تو چالیس درہم کا ہی ہوتا ہے یہ سوچ کر میں لوٹ کر چلا آیا اور کچھ سوال نہیں کیا۔ اس کے بعد رسول صلی اللہ علیہ و آلہ و سلم کے پاس جو اور کشمش آئی آپ صلی اللہ علیہ و آلہ و سلم نے اس میں ہمارا حصہ بھی لگایا یہاں تک کہ اللہ نے ہمیں غنی کر دیا۔ ابو داؤد کہتے ہیں کہ ثوری نے بھی اسی طرح روایت کیا ہے جس طرح مالک نے کیا۔

قتیبہ بن سعید، ہشام بن عمار، عبدالرحمن بن ابی رجال، عمارہ بن غزیہ، عبدالرحمن بن ابی سعید، حضرت ابو سعید خدری رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جو شخص سوال کرے اس حال میں کہ اس کے پاس ایک اوقیہ کے برابر مال ہو تو اس نے الحاف کیا (لگ لپٹ کر مانگا اور یہ ممنوع ہے) میں نے کہا میرے پاس ایک اونٹنی ہے جس کا نام یاقوتہ ہے وہ چالیس درہم سے بہتر ہے میں لوٹ کر چلا آیا اور آپ صلی اللہ علیہ و آلہ و سلم سے سوال نہیں کیا ہشام کی روایت میں یہ اضافہ ہے کہ رسول صلی اللہ علیہ و آلہ و سلم کے زمانہ میں اوقیہ چالیس درہم کا ہوتا ہے۔

عبد اللہ بن محمد، مسکین، محمد بن مہاجر، بیعہ بن یزید، ابو کبشہ، حضرت سہل بن حنظلیہ سے روایت ہے کہ عیینہ بن حصن اور اقرع بن حابس رسول صلی اللہ علیہ و آلہ و سلم کے پاس آئے اور آپ صلی اللہ علیہ و آلہ و سلم سے سوال کیا انہوں نے جو مانگا تھا آپ صلی اللہ علیہ و آلہ و سلم نے ان کو وہ دینے کا حکم کیا اور معاویہ کو حکم دیا ان کے واسطے ایک تحریر لکھ دینے کا ۔ اقرع نے تو وہ تحریر لے کر اپنے عمامہ میں لپیٹ لی اور چلے۔ لیکن عیینہ وہ تحریر لے کر رسول صلی اللہ علیہ و آلہ و سلم کے پاس آئے اور بولے اے محمد صلی اللہ علیہ و آلہ و سلم کیا آپ صلی اللہ علیہ و آلہ و سلم یہ چاہتے ہیں کہ میں اپنی قوم کے پاس ایسی تحریر لے کر جاؤں جس کا مضمون مجھے معلوم نہیں جیسا کہ متلمس کا صحیفہ تھا معاویہ نے ان کی یہ بات رسول صلی اللہ علیہ و آلہ و سلم سے بیان فرمائی آپ صلی اللہ علیہ و آلہ و سلم نے فرمایا جو سوال کرے گا غناء کے ساتھ تو گویا وہ زیادہ کرتا ہے جہنم کی آگ کو ایک دوسری جگہ نفیلی نے کہا جہنم کے انگاروں کو۔ لوگوں نے پوچھا یا رسول صلی اللہ علیہ و آلہ و سلم غناء کا مفہوم کیا ہے اور ایک دوسرے مقام پر نفیلی نے کہا کہ وہ کیا غنا ہے جس سے سوال حرام ہوتا ہے؟ آپ صلی اللہ علیہ و آلہ و سلم نے فرمایا جس کے پاس صبح اور شام کا کھانا موجود ہو ایک روایت میں نفیلی نے کہا جس کے پاس ایک دن رات کے لیے پیٹ بھر کر کھانے کے لیے موجود ہو ابو داؤد نے کہا کہ یہ حدیث جو ہم نے ذکر کی ہے نفیلی نے مختصر طور پر بیان کی۔

عبد اللہ بن مسلمہ، عبداللہ ابن عمر بن حاتم، عبدالرحمن بن زیاد، حضرت زیاد بن حارث صدائی سے روایت ہے کہ میں رسول صلی اللہ علیہ و آلہ و سلم کے پاس آیا اور آپ صلی اللہ علیہ و آلہ و سلم سے بیعت کی اور طویل قصہ بیان کیا پھر یہ کہا ایک شخص رسول صلی اللہ علیہ و آلہ و سلم کے پاس آیا اور کہا صدقہ میں سے مجھے بھی کچھ دیجیئے آپ صلی اللہ علیہ و آلہ و سلم نے فرمایا اللہ تعالی صدقہ کے بارے میں کسی پیغمبر وغیرہ کے حکم پر راضی نہیں ہوا بلکہ خود ہی اس کا حکم دیا ہے اور آٹھ قسم کے آدمیوں پر صدقہ کو تقسیم کیا اگر تو ان آٹھ آدمیوں میں سے کسی قسم میں شامل ہے تو میں تجھے دوں گا اور وہ تیرا حق ہو گا۔

عثمان بن ابی شیبہ، زہیر بن حرب، جریر، اعمش، ابو صالح، ابو ہریرہ حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا مسکین وہ نہیں ہے جو دربدر پھرتا ہے اور ایک ایک دو دو کھجور اور ایک ایک دو لقمے پاتا ہے بلکہ مسکین وہ ہے جو لوگوں سے سوال نہیں کرتا اور نہ لوگ اس کے حال سے واقف ہیں کہ اس کو کچھ دیں۔

مسدد، عبید اللہ بن عمرو ابو کامل، عبدالواحد بن زیاد، معمر، زہری، ابو سلمہ، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا (جیسا کہ پہلی حدیث میں گذرا) لیکن مسکین متعفف (یعنی بچنے والا مسکین) مسدد نے اپنی حدیث میں اس کی تعریف یوں کی ہے کہ جس کے پاس اتنا مال نہیں جو اس کی محتاجی کو رفع کر سکے لیکن وہ لوگوں سے سوال نہیں کرتا اور نہ اس کی ضروریات کا لوگوں کو علم ہے کہ اس کے پاس صدقہ آئے اسی کو محروم کہتے ہیں۔ ابو داؤد کہتے ہیں کہ محمد بن ثور اور عبدالرزاق نے معمر سے نقل کیا کہ المحروم زہری کا قول ہے۔

مسدد، عیسیٰ بن یونس، ہشام، بن عروہ، عبید اللہ بن عدی بن خیار حضرت عبید اللہ بن عدی بن الخیار سے روایت ہے کہ دو آدمیوں نے مجھے خبر دی کہ ہم حجۃ الوداع کے موقع پر نبی صلی اللہ علیہ و آلہ و سلم کی خدمت میں حاضر ہوئے آپ صلی اللہ علیہ و آلہ و سلم صدقہ بانٹ رہے تھے انہوں نے آپ صلی اللہ علیہ و آلہ و سلم سے مانگا آپ صلی اللہ علیہ و آلہ و سلم نے نگاہ اٹھا کر ان کو دیکھا پھر نظر جھکالی آپ صلی اللہ علیہ و آلہ و سلم نے پایا کہ یہ دونوں آدمی تندرست جوان ہیں آپ صلی اللہ علیہ و آلہ و سلم نے فرمایا اگر تم چاہو تو میں تم کو صدقہ دے دوں گا لیکن صدقہ میں اس شخص کا کوئی حق نہیں جو غنی ہو یا صحت مند ہو اور کمانے کے لائق ہو۔

عباد بن موسی، ابراہیم، ابن سعد، حضرت عبداللہ بن عمرو رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا صدقہ حلال نہیں ہے غنی کے واسطے اور طاقتور مضبوط آدمی کے واسطے ابو داؤد کہتے ہیں کہ اس کو سفیان نے سعد بن ابراہیم سے اس طرح روایت کیا ہے جسے ابراہیم نے روایت کیا ہے اور شعبہ نے سعد سے روایت کرتے ہوئے لذی مرۃ قوی کہا ہے اور نبی صلی اللہ علیہ و آلہ و سلم سے بعض دوسری روایات میں لذی مرۃ قوی ہے اور بعض میں لِذِی مِرَّۃ سَوِی ہے عطاء بن زبیر کہتے ہیں کہ حضرت عبداللہ بن عمرو سے میری ملاقات ہوئی تو انہوں نے یہ الفاظ ذکر کئے إِنَّ الصَّدَقَۃ لَا تَحِلُّ لِقَوِی وَلَا لِذِی مِرَّۃ سَوِی۔

وہ شخص جس کے لیے باوجود مال دار ہونے کے صدقہ لینا جائز ہے

عبد اللہ بن مسلمہ، مال، زید بن اسلم، حضرت عطاء بن یسار رضی اللہ عنہ سے روایت ہے کہ کہ رسول صلی اللہ علیہ و آلہ و سلم نے فرمایا غنی کے لیے صدقہ لینا جائز نہیں ہے مگر پانچ طرح کے لوگوں کے لیے (یعنی ان کے باوجود غنی ہونے کے صدقہ لینا جائز ہے) ایک راہ خدا میں جہاد کر نے والا، دوسرے زکوٰۃ کی وصول یابی پر مامور شخص، تیسرے مقروض، چوتھا وہ شخص جو اپنے صدقہ کو مال کے ذریعے سے خرید لے، پانچواں وہ شخص جس کا ہمسایہ مسکین ہو اور اس نے مسکین کو صدقہ دیا اور اس مسکین نے وہ مال کسی غنی کو ہدیہ میں دے دیا۔

حسن بن علی، عبدالرزاق، معمر، زید بن اسلم، عطاء بن یسار، ابو سعید حضرت ابو سعید خدری رضی اللہ عنہ سے روایت ہے کہ رسول صلی اللہ علیہ و آلہ و سلم نے ارشاد فرمایا حدیث سابق کے مثل۔ ابو داؤد کہتے ہیں کہ اس کو ابن عیینہ نے زید سے اسی طرح روایت کرتے ہوئے کہا ہے کہ ایک ثقہ راوی نے نبی صلی اللہ علیہ و آلہ و سلم سے حدیث بیان کی۔ جیسے مالک نے روایت کیا ہے اور سفیان ثوری نے زید سے روایت کیا ہے۔

محمد بن عوف، سفیان عمران، عطیہ، ابو سعید، حضرت ابو سعید خدری رضی اللہ عنہ سے روایت ہے کہ رسول صلی اللہ علیہ و آلہ و سلم نے ارشاد فرمایا کہ غنی کے لیے صدقہ حلال نہیں ہے مگر جو جہاد میں شریک ہو، یا مسافر ہو، یا ایک محتاج ہمسایہ ہو جس کو کوئی چیز صدقہ میں ملے اور وہ تجھے بطور ہدیہ میں دے دے یا تیری دعوت کرے۔ ابو داؤد کہتے ہیں کہ اس کو فرس اور ابن ابی لیلی نے بروایت عطیہ بواسطہ ابو سعید نبی صلی اللہ علیہ و آلہ و سلم سے اسی کی مثل روایت کیا ہے۔

کسی شخص کو کس قدر زکوٰۃ دی جا سکتی ہے؟

حسن بن محمد بن صباح، ابو نعیم، سعید بن عبید، حضرت بشیر بن یسار سے روایت ہے کہ ایک انصاری شخص نے ان کو خبر دی جس کا نام سہل بن ابی حثمہ تھا کہ رسول صلی اللہ علیہ و آلہ و سلم نے صدقہ کے اونٹوں میں سے ان کو سو اونٹ دیے دیت میں یعنی اس انصاری کی دیت میں جو خیبر میں قتل کر دیا گیا تھا۔

سوال کرنا کب جائز ہے؟

حفص بن عمر، شعبہ، عبدالملک بن عمر، زید بن عقبہ، حضرت سمرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا سوال کرنا اپنے منہ پر زخم لگانا ہے اب جس کا دل چاہے (قیامت کے دن) منہ پرداغ برداشت کرے یا سوال کرنا چھوڑ دے البتہ اس شخص کے لیے سوال کرناجائز ہے جو بے حد مجبور ہو یا جو شخص حاکم وقت سے سوال کرے،

مسدد، حماد، زید، ہارون بن ریاب، کنانہ بن نعیم حضرت قبیصہ بن مخارق ہلا لی سے روایت ہے کہ میں ایک قرضہ کا ضامن ہوا پس میں رسول اللہ صلی اللہ علیہ و آلہ و سلم کی خدمت میں (سوال کر نے کی غر ض) سے حاضر ہوا آپ صلی اللہ علیہ و آلہ و سلم نے فرمایا اے قبیصہ انتظار کرو یہاں تک کہ ہمارے پاس صدقہ کا مال آئے تو ہم تم کو اس میں سے دے دیں گے۔ اس کے بعد آپ نے فرمایا اے قبیصہ تین طرح کے لوگوں کے علاوہ کسی کے لیے سوال کرنا درست نہیں ایک وہ شخص جس پر ضمانت کا بوجھ ہو (اور ادا کر نے سے قاصر ہو) جب تک ضمانت سے چھٹکارہ نہ پا لے۔ اس کے بعد باز رہنا چاہیئے۔ دوسرا وہ شخص جس کو ایسی مصیبت پیش آئے جس میں اس کا مال تباہ ہو گیا ہو تو اس کے لیے سوال کرنا درست ہے یہاں تک کہ وہ ایسا سرمایا حاصل کرے جو اس کے گزر بسر کے لائق ہو۔ تیسرے وہ شخص جس کو کوئی ایسی ضرورت پیش آ جائے جس کے متعلق اس کی قوم کے کم از کم تین ذمہ دار افراد یہ کہنے لگیں کہ واقعی وہ مصیبت میں مبتلا ہے اس کے لیے بھی سوال کرنا درست ہے یہاں تک کہ گزر بسر کے لائق پیدا کر لے پھر سوال کر نے سے باز رہے اے قبیصہ ان صورتوں کے علاوہ سوال کرنا حرام ہے جو شخص سوال کر کے کھائے وہ حرام کھاتا ہے۔

عبد اللہ بن مسلمہ، عیسیٰ بن یونس، اخضر بن عجلان، ابو بکر، حضرت انس بن مالک رضی اللہ عنہ سے روایت ہے کہ ایک انصاری شخص رسول اللہ صلی اللہ علیہ و آلہ و سلم کے پاس سوال کر نے کی غرض سے آیا آپ صلی اللہ علیہ و آلہ و سلم نے اس سے پوچھا کہ کیا تیرے گھر میں کچھ نہیں ہے؟ وہ بولا کیوں نہیں ایک کمبل ہے جس کا ایک حصہ ہم بچھا لیتے ہیں اور ایک حصہ اوڑھ لیتے ہیں اور ایک پانی پینے کا پیالہ ہے جس سے ہم پانی پیتے ہیں آپ صلی اللہ علیہ و آلہ و سلم نے فرمایا وہ دونوں چیزیں میرے پاس لے آ، وہ گیا اور اپنی دونوں چیزیں لے آیا آپ صلی اللہ علیہ و آلہ و سلم نے ان دونوں کو ہاتھ میں لے کر فرمایا ان کا خریدار کون ہے؟ ایک شخص بولا میں ایک دینار میں خریدتا ہوں آپ صلی اللہ علیہ و آلہ و سلم نے فرمایا ایک دینار سے زائد کون دیتا ہے (اور اس طرح آپ صلی اللہ علیہ و آلہ و سلم نے دو یا تین مرتبہ فرمایا) ایک شخص نے کہا میں ان دونوں چیزوں کو دو درہم میں لینے کے لیے تیار ہوں پس آپ صلی اللہ علیہ و آلہ و سلم نے وہ دونوں چیزیں اس کے حوالہ کر دیں اور اس سے دو درہم لے کر اس انصاری شخص کو دے دیئے اور فرمایا ایک درہم کی کچھ کھانے پینے کی چیزیں لے کر گھر میں ڈال لے اور ایک درہم میں ایک کلہاڑی خرید لے وہ کلہاڑی لے کر آپ صلی اللہ علیہ و آلہ و سلم کے پاس آیا آپ صلی اللہ علیہ و آلہ و سلم نے اس میں ایک لکڑی اپنے دست مبارک سے ٹھونکی اور فرمایا۔ جا لکڑیاں کاٹ کر لا اور بیچ۔ اور پندرہ دن تک میں تجھے یہاں نہ دیکھوں۔ پس وہ شخص چلا گیا۔ وہ لکڑیاں کاٹتا اور ان کو بیچتا۔ کچھ دنوں بعد وہ شخص آیا اور اس نے دس درہم کمائے تھے جس میں سے اس نے کچھ کا کپڑا خریدا اور کچھ کا کھانے پینے کا سامان آپ صلی اللہ علیہ و آلہ و سلم نے فرمایا تیرے حق میں یہ بہتر ہے اس بات سے کہ قیامت کے دن تیرے منہ پر ایک داغ لگا ہو (نیز آپ صلی اللہ علیہ و آلہ و سلم نے فرمایا) سوال کرنا درست نہیں مگر تین طرح کے آدمیوں کے لیے ایک وہ جو نہایت مفلس ہو خاک میں لوٹتا ہو دوسرے وہ جو پریشان کن قرضوں کے بوجھ تلے دبا ہوا ہو۔ تیسرے وہ جس نے کوئی قتل کر ڈالا ہو اور اب اس پر دیت لازم آئی ہو (مگر اس کے پاس دیت میں دینے کو کچھ نہ ہو تو وہ سوال کر سکتا ہے)

سوال کر نے اور مانگنے کی مذمت کا بیان

ہشام بن عمار، ولید، سعید بن عبدالعزیز، ربیعہ، ابن یزید، ابو ادریس، ابو مسلم، حضرت عوف بن مالک رضی اللہ عنہ سے روایت ہے کہ ہم سات یا اٹھ یا نو آدمی رسول اللہ صلی اللہ علیہ و آلہ و سلم کے پاس تھے آپ صلی اللہ علیہ و آلہ و سلم نے پوچھا کہ کیا تم رسول خدا سے بیعت نہیں کرتے ہو؟ حالانکہ ہم نے کچھ عرصہ قبل ہی آپ صلی اللہ علیہ و آلہ و سلم سے بیعت کی تھی ہم نے عرض کیا یا رسول اللہ صلی اللہ علیہ و آلہ و سلم ہم تو آپ صلی اللہ علیہ و آلہ و سلم سے بیعت کر چکے ہیں (پھر از سرنو بیعت کی کیا ضرورت ہے) ایسا آپ صلی اللہ علیہ و سلم نے تین مرتبہ فرمایا، ہم لوگوں نے اپنے ہاتھ (بیعت کے لیے) آگے بڑھا دیئے اور آپ صلی اللہ علیہ و آلہ و سلم سے بیعت کی۔ ایک شخص بولا۔ یا رسول اللہ صلی اللہ علیہ و آلہ و سلم ہم تو آپ صلی اللہ علیہ و آلہ و سلم سے پہلے ہی بیعت کر چکے ہیں اب ہم کس بات پر بیعت کریں؟ فرمایا اس بات پر کہ اللہ کی بندگی کرو گے اور اس کے ساتھ کسی کو شریک نہ ٹھہراؤ گے اور پانچوں نمازیں پڑھو گے اور بات کو سنو گے اور اس پر عمل کرو گے اور ایک بات آہستہ سے فرمایا کہ لوگوں سے کسی چیز کا سوال نہ کرو گے۔ حضرت عوف بن مالک فرماتے ہیں کہ اس کے بعد لوگوں کا یہ حال ہو گیا تھا کہ اگر کسی کا کوڑا زمین پر گر جاتا تو کسی سے (اس کے اٹھانے میں) مدد طلب نہ کرتا بلکہ خود ہی اٹھاتا ابو داؤد کہتے ہیں کہ حدیث ہشام کو سعید کے علاوہ کسی نے روایت نہیں کیا۔

عبید اللہ بن معاذ، شعبہ، عاصم، حضرت ابو العا لیہ رسول اللہ صلی اللہ علیہ و آلہ و سلم کے آذاد کردہ غلام حضرت ثوبان کے متعلق بیان فرماتے ہیں کہ رسول اللہ صلی اللہ علیہ و آلہ و سلم نے ارشاد فرمایا جو شخص مجھے اس بات کی ضمانت دے کہ وہ لوگوں سے سوال نہیں کرے گا تو میں بھی اس کو ضمانت دیتا ہوں کہ اس کو جنت ملے گی۔ ثوبان بولے کہ میں ضمانت دیتا ہوں (کہ میں لوگوں سے سوال نہیں کروں گا) اس کے بعد حضرت ثوبان کا یہ حال ہو گیا تھا کہ وہ کسی سے کسی چیز کا سوال نہیں کرتے تھے۔

سوال سے بچنے کا بیان

عبد اللہ بن مسلمہ، مالک، ابن شہاب، عطاء بن یزید، لیثی، حضرت ابو سعید خدری رضی اللہ عنہ سے روایت ہے کہ انصار کے کچھ لوگوں نے آپ صلی اللہ علیہ و آلہ و سلم سے سوال کیا (یعنی آپ صلی اللہ علیہ و آلہ و سلم سے کچھ مانگا) پس آپ صلی اللہ علیہ و آلہ و سلم نے ان کو دے دیا۔ انھوں نے پھر مانگا آپ نے پھر دے دیا یہاں تک کہ جو کچھ آپ صلی اللہ علیہ و آلہ و سلم کے پاس تھا ختم ہو گیا۔ آپ صلی اللہ علیہ و آلہ و سلم نے فرمایا میرے پاس جو کچھ بھی ہو گا میں اس کو تم سے بچا کر نہیں رکھوں گا لیکن جو شخص سوال سے بچنا چاہے گا اللہ تعالی اس کو سوال کر نے کی ذلت سے بچائے گا اور جو شخص غنی بننا چاہے گا اللہ تعالی اس کو غنی کر دے گا اور جو شخص اللہ تعالی سے صبر کی توفیق چاہے گا تو اللہ تعالی اس کو صبر کی دولت سے نواز دے گا اور اللہ تعالی نے صبر سے بڑھ کر کوئی نعمت کسی کو نہیں دی۔

مسدد، عبداللہ بن داؤد، عبدالملک بن حبیب، ابو مروان، ابن مبارک، حضرت ابن مسعود رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس کو فاقہ ہو اور پھر وہ لوگوں سے اس کو ظاہر کرتا پھرے تو ہرگز اس کی فاقہ کشی نہ جائے گی اور جو اپنا معاملہ اللہ کے سپرد کر دے تو بہیت جلد اللہ تعالی اس کو غنا سے نواز دے گا یا پھر مر کر سب مصیبتوں سے چھٹکارہ پائے گا یا پھر جلد ہی مال والا ہو جائے گا،

قتیبہ بن سعید، لیث بن سعد، جعفر بن ربیعہ، بکر بن سوادہ، مسلم بن مخشی، ابن فراسی سے روایت ہے کہ فراسی نے رسول اللہ صلی اللہ علیہ و سلم سے دریافت کیا کہ کیا میں لوگوں سے سوال کر سکتا ہوں؟ آپ نے فرمایا نہیں۔ ہاں اگر تجھ کو ضرورت پیش آ جائے مانگنے کی تو نیک لوگوں سے سوال کرنا۔

ابو ولید، لیث، بکیر بن عبداللہ بن اشج، بسر بن سعید، ابن ساعدی، ابن الساعدی سے روایت ہے کہ حضرت عمر رضی اللہ عنہ نے مجھے صدقہ کا مال ان کے حوالہ کیا تو انھوں نے مجھے اس کا حق محنت دینا چاہا میں نے عرض کیا کہ میں نے یہ کام محض خدا کی خوشنودی کے لیے کیا ہے میرا اجر بھی وہی دے گا۔ حضرت عمر نے فرمایا جو میں دے رہا ہوں وہ لے لو میں نے بھی حضور کے زمانہ میں یہ کام کیا تھا جب آپ صلی اللہ علیہ و آلہ و سلم نے مجھے کچھ دینا چاہا تب میں نے بھی تیری ہی جیسی بات کہی تھی اس پر آپ صلی اللہ علیہ و آلہ و سلم نے مجھ سے فرمایا تھا کہ جب کوئی چیز تجھے بغیر مانگے ملے تو اس کو کھا اور صدقہ کر۔

عبد اللہ بن مسلمہ، مالک نافع، عبداللہ بن عمر، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا اور آپ صلی اللہ علیہ و آلہ و سلم اس وقت منبر پر تشریف فرما تھے اور صدقہ کا بیان فرما رہے تھے اور صدقہ سے پرہیز اور سوال سے باز رہنے کا بھی ذکر فرما رہے تھے آپ صلی اللہ علیہ و آلہ و سلم نے فرمایا اوپر والا ہاتھ نیچے والے ہاتھ سے بہتر ہے اوپر والا ہاتھ وہ ہے جو دیتا ہے اور نیچے والا ہاتھ وہ ہے جو سوال کرتا ہے۔ ابو داؤد کہتے ہیں کہ نافع سے اس حدیث میں ایوب پر اختلاف ہے عبدالوارث نے الْیدُ الْعُلْیا الْمُتَعَفِّفَۃ روایت کیا ہے اور اکثر رواۃ نے بواسطہ حماد بن زید ایوب سے الْیدُ الْعُلْیا الْمُنْفِقَۃ نقل کیا ہے اور حماد سے صرف ایک راوی نے المتعففہ ذکر کیا ہے۔

احمد بن حنبل، عبیدہ بن حمید، ابو زعراء، ابو احوص، حضرت مالک بن نضلہ سے روایت کہ رسول صلی اللہ علیہ و آلہ و سلم نے فرمایا ہاتھ تین قسم کے ہیں ایک ہاتھ تو اللہ کا ہے جو سب سے بلند ہے دوسرے صدقہ دینے والے کا ہاتھ جو اللہ کے ہاتھ سے قریب تر ہے تیسرے لینے والے کا ہاتھ جو نیچے ہے پس جو چیز ضرورت سے زائد ہو اس کو صدقہ میں دے دے اور اپنے نفس کا کہا مت مان۔

بنی ہاشم کے لیے صدقہ لینا جائز نہیں ہے

محمد بن کثیر، شعبہ، حکم ابن ابی رافع، حضرت ابن ابی رافع سے روایت ہے کہ رسول صلی اللہ علیہ و آلہ و سلم نے بنی مخزون میں سے ایک شخص کو صدقہ کی وصولیابی کے لیے بھیجا اس نے ابو رافع سے کہا تم بھی میرے ساتھ رہو تمہیں بھی کچھ مل جائے گا میں نے کہا پہلے میں آنحضرت صلی اللہ علیہ و آلہ و سلم سے دریافت کر لوں جب آپ صلی اللہ علیہ و آلہ و سلم کے پاس آ کر پوچھا تو فرمایا کسی قوم کا آزاد کردہ غلام اس قوم میں شمار ہوتا ہے اور ہمارے لیے صدقہ لینا جائز نہیں ہے (لہذا تیرے لیے بھی جائز نہ ہو گا کیونکہ تو ہمارا آزاد کردہ غلام ہے)۔

موسیٰ بن اسماعیل، مسلم بن ابراہیم، حماد، قتادہ حضرت انس بن مالک رضی اللہ عنہ روایت ہے کہ اگر رسول صلی اللہ علیہ و آلہ و سلم کو ایک کھجور بھی ایسی مل جاتی جس کا مالک معلوم نہ ہوتا تو اس کو محض اس خیال سے نہ لیتے کہ کہیں یہ صدقہ کی نہ ہو۔

نصر بن علی، خالد بن قیس، قتادہ، حضرت انس رضی اللہ عنہ سے روایت ہے کہ رسول صلی اللہ علیہ و آلہ و سلم کو ایک کھجور ملی آپ صلی اللہ علیہ و آلہ و سلم نے فرمایا اگر مجھ کو یہ خوف نہ ہوتا کہ یہ صدقہ کی ہے تو میں اس کو کھا لیتا ابو داؤد کہتے ہیں کہ ہشام نے قتادہ سے اسی طرح روایت کیا ہے۔

محمد بن عبید محمد بن فضیل، اعمش، حبیب بن ابی ثابت، کریب، حضرت ابن عباس رضی اللہ عنہ سے روایت ہے کہ میرے والد نے مجھے رسول صلی اللہ علیہ و آلہ و سلم کے پاس بھیجا وہ اونٹ لینے کے لیے جو آپ صلی اللہ علیہ و آلہ و سلم نے ان کو صدقہ میں دیے تھے۔

محمد بن علاء، عثمان بن ابی شیبہ، محمد بن ابی عیبدہ، اعمش، حضرت عبداللہ بن عباس رضی اللہ عنہ سے دوسری سند کے ساتھ اسی طرح مروی ہے۔

فقیر صدقہ کے مال سے غنی کو تحفہ دے سکتا ہے

عمرو بن مروزق، شعبہ، قتادہ، حضرت انس رضی اللہ عنہ سے روایت ہے کہ رسول صلی اللہ علیہ و آلہ و سلم کے پاس گوشت آیا آپ صلی اللہ علیہ و آلہ و سلم نے پوچھا یہ گوشت کیسا ہے گھر والوں نے کہا یہ وہ گوشت ہے جو بریرہ رضی اللہ عنہ کو صدقہ میں ملا ہے آپ صلی اللہ علیہ و آلہ و سلم نے فرمایا یہ بریرہ رضی اللہ عنہ کے لیے صدقہ ہے اور ہمارے لیے (بریرہ رضی اللہ عنہ کی طرف سے) تحفہ ہے۔

کوئی شخص صدقہ کر نے کے بعد پھر اسی چیز کو وراثت میں پائے تو اس کے لیے درست ہے

احمد بن عبداللہ بن یونس، زہیر، عبداللہ بن عطاء، عبداللہ بن بریدہ، حضرت بریدہ رضی اللہ عنہ سے روایت ہے کہ رسول صلی اللہ علیہ و آلہ و سلم کے پاس ایک عورت آئی اور بولی میں نے اپنی ماں کو صدقہ میں ایک لونڈی دی تھی اب میری ماں کا انتقال ہو گیا ہے اور ترکہ میں وہی لونڈی چھوڑ گئی ہیں (اب میں اس کا کیا کروں؟) آپ صلی اللہ علیہ و آلہ و سلم نے فرمایا صدقہ کا تجھے ثواب ملے گا اور وہ لونڈی ترکہ میں تیرے پاس لوٹ آئی ہے۔

مال کا حق

قتیبہ بن سعید، ابو عوانہ، عاصم بن ابی نجود، شقیق، حضرت عبداللہ رضی اللہ عنہ سے روایت ہے کہ ہم لوگ رسول صلی اللہ علیہ و آلہ و سلم کے زمانہ میں، ماعون، ڈول اور دیگچی وغیرہ دینے کو سمجھتے تھے۔

موسیٰ بن اسماعیل، حماد، سہیل بن ابی صالح، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جس کے پاس مال ہے اور وہ پھر بھی اس کی زکوٰۃ نہیں دیتا تو قیامت کے دن اسی مال کو جہنم کی آگ میں گرم کر کے اس کی پیشانی، پسلی، اور پیٹھ کو داغا جائے گا یہاں تک کہ اللہ فیصلہ کرے اس دن جو تمہارے اس دنیاوی حساب سے پچاس ہزار برس کا ہو گا اس کے بعد اس کو اپنی راہ معلوم ہو گی جنت کی طرف یا دوزخ کی طرف اسی طرح جو بکریوں والا ان کی زکوٰۃ نہ دے گا تو قیامت کے روز وہ شخص ان بکریوں کے سامنے ایک صاف چٹیل میدان میں ڈال دیا جائے گا اور وہ بکریاں اس کو سینگوں سے ماریں گی اور کھروں سے کچلیں گی اور ان بکریوں میں کوئی بکری ٹیڑھے سینگ کی یا بے سینگ کی نہ ہو گی۔ جب ایک مرتبہ یہ بکریاں مار چکیں گی تب پھر دوبارہ سے پہلی والی بکری آئے گی (اور مارنا شروع کرے گی) یہاں تک کہ اللہ تعالی قیامت کے روز اپنے بندوں کے درمیان فیصلہ فرما دے گا جو تمہارے حساب سے پچاس ہزار برس کے برابر ہو گا اس کے بعد اس کو اپنی راہ معلوم ہو گی کہ جنت کی طرف ہے یا دوزخ کی طرف اسی طرح جو اونٹ والا اپنے اونٹوں کی زکوٰۃ نہ دے گا قیامت کے دن وہ اونٹ لائے جائیں گے اور ان کے مالک کو میدان میں بٹھا دیا جائے گا اور وہ اونٹ اس کو اپنے پیروں سے روندیں گے جب ایک گذر جائے گا تو دوسرا آ جائے گا (اور اس کو روندے گا) اور پھر پہلا والا آ جائے گا (اور یہ سلسلہ چلتا رہے گا) یہاں تک کہ اللہ تعالی فیصلہ کر دے اپنے بندوں کے درمیان اس دن جو پچاس ہزار برس کے برابر ہو گا اس کے بعد اس کو اپنی راہ معلوم ہو گی کہ جنت کی طرف ہے یا دوزخ کی طرف۔

جعفر بن مسافر، ابن ابی فدیک، ہشام بن سعد، زید بن اسلم، ابو صالح، ابو ہریرہ حضرت ابو ہریرہ رضی اللہ عنہ سے بھی حدیث سابق کی طرح مروی ہے لیکن اونٹ کے قصہ میں جو یہ مذکور ہے کہ وہ ان کا حق ادا نہ کرتا ہو حدیث ابو ہریرہ رضی اللہ عنہ میں اس کے بعد یہ اضافہ ہے کہ ان کے حق میں سے ایک حق یہ بھی ہے کہ جب وہ اپنی باری پر پانی پینے آئیں تو ان کا دودھ دوہے۔

حسن بن علی، یزید بن ہارون، شعبہ، قتادہ ابو عمر حضرت ابو ہریرہ رضی اللہ عنہ سے روایت ہے کہ میں نے رسول صلی اللہ علیہ و آلہ و سلم سے سنا ہے پھر یہی قصہ بیان کیا جو پہلے گذرا راوی نے حضرت ابو ہریرہ رضی اللہ عنہ سے پوچھا کہ اونٹوں کا حق کیا ہے؟ انہوں نے کہا اچھا اونٹ صدقہ میں دینا اور زیادہ دودھ دینے والی اونٹنی بخش دینا اور سواری کے لیے دینا اور جفتی کے لیے نر کو مفت دے دینا اور لوگوں کو دودھ پلانا۔

یحیی بن خلف، ابو عاصم، ابن جریج، ابو زبیر، عبید بن عمر، حضرت عبید بن عمیر رضی اللہ عنہ سے روایت ہے کہ ایک شخص نے پوچھا یا رسول صلی اللہ علیہ و آلہ و سلم اونٹ کا حق کیا ہے؟ پھر حدیث سابق کا مضمون بیان کیا اور اس حدیث میں یہ اضافہ ہے پانی پلانے کا ڈول عاریۃً دینا (اس کا دوسرا مفہوم یہ بیان کیا گیا ہے کہ دودھ پلانے کے لیے تھنوں کو عاریۃً دینا)۔

عبدالعزیز بن یحیی، محمد بن سلمہ، محمد بن اسحاق ، محمس بن یحیی، بن حبا، حضرت جابر بن عبداللہ سے روایت ہے کہ رسول صلی اللہ علیہ و آلہ و سلم نے حکم دیا کہ جو شخص دس وسق کھجور کو کاٹے تو وہ ایک خوشہ مسجد میں مسکینوں کے لیے لٹکا جائے۔

محمد بن عبداللہ موسیٰ بن اسماعیل، ابو اشہب، ابو نضرہ، حضرت ابو سعید خدری رضی اللہ عنہ سے روایت ہے کہ ایک مرتبہ ہم لوگ حضور صلی اللہ علیہ و آلہ و سلم کے ساتھ سفر میں تھے اتنے میں ایک شخص اونٹ پر سوار آیا اور وہ اپنے اونٹ کو دائیں بائیں گھما رہا تھا آپ صلی اللہ علیہ و آلہ و سلم نے فرمایا جس کے پاس ضرورت سے زائد سواری کا جانور ہو تو وہ اس شخص کو دے دے جس کے پاس سواری نہیں ہے اور جس کے پاس فاضل توشہ ہو تو اس کو دے دے جس کے پاس توشہ نہیں ہے یہاں تک کہ ہم نے گمان کیا کہ کسی کو ضرورت سے زائد چیز رکھنے کا حق نہیں ہے۔

عثمان بن ابی شیبہ، یحیی بن یعلی، غیلان، جعفر بن ایاس، مجاہد، حضرت ابن عباس رضی اللہ عنہ سے روایت ہے کہ جب یہ آیت (وَالَّذِینَ یكْنِزُوْنَ الذَّهَبَ وَالْفِضَّۃ ۔ الخ) 9۔ التوبہ:34) نازل ہوئی تو مسلمانوں پر بیعت شاق ہوئی حضرت عمر رضی اللہ عنہ نے کہا میں تمہاری مشکل حل کرتا ہوں اور وہ حضور صلی اللہ علیہ و آلہ و سلم کی خدمت میں حاضر ہوئے اور عرض کیا اللہ کے نبی صلی اللہ علیہ و آلہ و سلم یہ آیت آپ صلی اللہ علیہ و آلہ و سلم کے اصحاب پر بہت شاق ہو رہی ہے آپ صلی اللہ علیہ و آلہ و سلم نے فرمایا اللہ تعالی نے زکوٰۃ اس لیے فرض کی تاکہ تمہارا باقی مال پاک ہو جائے (لہذا وہ مال جس کی زکوٰۃ دے دی جائے وہ کنز میں شامل نہیں ہے) اور اللہ نے میراث مقرر کی تاکہ بعد والے لوگوں کو مال ملے یہ سن کر حضرت عمر رضی اللہ عنہ سے فرمایا کیا میں تجھ کو وہ بات نہ بتاؤں جو سب چیزوں سے بہتر ہے فرمایا وہ نیک عورت ہے کہ جب مرد اس کو دیکھے تو وہ اس کو خوش کر دے اور جب کسی بات کا حکم دے تو اس کی تعمیل کرے اور مرد کی عدم موجودگی میں اس کے حقوق کی حفاظت کرے۔

سائل کا حق کیا ہے؟

محمد بن کثیر، سفیان، مصعب بن محمد بن شرحبیل، یعلی بن ابی یحیی، فاطمہ بنت حسین، حضرت علی رضی اللہ عنہ کے صاحبزادے حسین رضی اللہ عنہ سے روایت ہے کہ سائل کا حق ہے اگرچہ گھوڑے ہر سوار ہو کر آئے۔

محمد بن رافع، یحیی بن آدم، زہیر، سفیان، فاطمہ بنت حسین، حضرت علی رضی اللہ عنہ نے بھی رسول صلی اللہ علیہ و آلہ و سلم سے اسی طرح کی حدیث روایت کی ہے

قتیبہ بن سعید، لیث، سعید بن ابی سعید، عبدالرحمن بن بجید، حضرت ام بجید سے روایت ہے اور ام بجید نے رسول صلی اللہ علیہ و آلہ و سلم سے بیعت کی تھی کہ انہوں عرض کیا یا رسول اللہ صلی اللہ علیہ و آلہ و سلم مسکین میرے دروازے پر آ کھڑا ہوتا ہے اور میرے پاس اس کو دینے کو کوئی چیز نہیں ہوتی (تو میں کیا کروں) آپ صلی اللہ علیہ و آلہ و سلم نے فرمایا اگر تیرے پاس دینے کو کچھ نہ سوائے ایک جلے ہوئے کھر کے تو اس کے ہاتھ میں وہی پکڑا دے۔

کافر کو صدقہ دینے کا بیان

احمد بن ابی شعیب، عیسیٰ بن یونس، ہشام بن عروہ، حضرت اسماء رضی اللہ عنہا سے روایت ہے کہ میری والدہ میرے پاس آئیں جو قریش کے دین (شرک) کی طرف مائل تھی اور اسلام سے نفرت کرتی تھی میں نے عرض کیا یا رسول صلی اللہ علیہ و آلہ و سلم میرے پاس میری والدہ آئیں ہیں مگر وہ مشرکہ ہیں اور اسلام سے نفرت کرتی ہیں تو کیا میں ان کے ساتھ حسن سلوک سے پیش آؤ آپ صلی اللہ علیہ و آلہ و سلم نے فرمایا ہاں اپنی ماں کے ساتھ حسن سلوک کر۔

جس چیز کا روکنا درست نہیں

عبید اللہ بن معاذ، کہمس، سیار، بن منظور، حضرت بہیسہ رضی اللہ عنہ اپنے والد کے متعلق روایت کرتے ہوئے کہتی ہیں کہ انہوں نے رسول صلی اللہ علیہ و آلہ و سلم سے آپ کی خدمت میں حاضری کی اجازت چاہی جب آئے تو آپ صلی اللہ علیہ و آلہ و سلم کی قمیص اٹھا کر آپ صلی اللہ علیہ و آلہ و سلم کا بدن مبارک چومنے لگے اور (جوش مسرت میں) آپ صلی اللہ علیہ و آلہ و سلم سے لپٹنے لگے پھر عرض کیا یا رسول صلی اللہ علیہ و آلہ و سلم وہ کیا چیز ہے جس کا روکنا درست نہیں؟ آپ صلی اللہ علیہ و آلہ و سلم نے فرمایا پانی، اس کے بعد پھر پوچھا کہ یا نبی صلی اللہ علیہ و آلہ و سلم وہ کیا چیز ہے جس کا روکنا درست نہیں؟ آپ صلی اللہ علیہ و آلہ و سلم نے فرمایا نمک، اس کے بعد پھر پوچھا کہ اے اللہ کے نبی صلی اللہ علیہ و آلہ و سلم وہ کیا چیز ہے جس کا روکنا درست نہیں؟ آپ صلی اللہ علیہ و آلہ و سلم نے فرمایا تو جتنی بھی نیکی کرے گا وہ تیرے حق میں بہتر ہی ہو گی۔

مسجد کے اندر سوال کرنا

بشر بن آدم، عبداللہ بن بکر، مبارک بن فضالہ ثابت بنانی، عبدالرحمن بن ابی لیلی، حضرت عبدالرحمن بن ابی بکر رضی اللہ عنہ سے روایت ہے کہ رسول صلی اللہ علیہ و آلہ و سلم نے پوچھا کہ تم میں سے کون ایسا ہے جس نے آج کسی مسکین کو کھانا کھلایا ہو؟ ابو بکر رضی اللہ عنہ بولے میں مسجد میں آیا تو میں نے دیکھا کہ ایک فقیر مانگ رہا ہے میں نے روٹی کا ایک ٹکڑا جو عبدالرحمن کے ہاتھ میں تھا لے کر اس کو دے دیا۔

اللہ کے نام پر مانگنا مکروہ ہے

ابو عباس، یعقوب بن اسحاق ، سلیمان بن معاذ حضرت جابر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا کہ اللہ کے نام پر کوئی چیز نہ مانگی جائے سوائے جنت کے۔

جو شخص اللہ کے نام پر مانگے اس کے ساتھ کیا معاملہ کرنا چاہیے؟

عثمان بن ابی شیبہ، جریر، اعمش، مجاہد، عبداللہ بن عمر، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جو شخص اللہ کے نام پر پناہ طلب کرے تو اس کو پناہ دو اور جو شخص اللہ کے نام پر تم سے کچھ مانگے اس کو دو اور جو شخص تمہاری دعوت کرے اس کو قبول کرو اور جو شخص تمہارے ساتھ احسان کا معاملہ کرے تو تم اس کو اس کا بدلہ دو اگر اس کا بدلہ چکانے کی طاقت نہ ہو تو اس کے حق میں دعائے خیر کرتے رہو۔ یہاں تک کہ تم محسوس کرو کہ اس کا بدلہ پورا ہو گیا۔


تمام مال صدقہ کر نے کی ممانعت کا بیان

موسیٰ بن اسماعیل، حماد، محمد بن اسحاق ، عاصم بن عمر بن قتادہ محمود بن لبید جابر بن عبد اللہ، حضرت جابر بن عبداللہ رضی اللہ عنہ سے روایت ہے کہ ہم رسول صلی اللہ علیہ و آلہ و سلم کے پاس تھے اتنے میں ایک شخص ایک انڈے کے برابر سونا لے کر آیا اور عرض کیا یا رسول صلی اللہ علیہ و آلہ و سلم یہ انڈہ مجھے سونے کی کان سے ملا ہے آپ صلی اللہ علیہ و آلہ و سلم اس کو لے لیجیے یہ صدقہ ہے اور اس کے علاوہ میرے پاس کچھ مال نہیں ہے آپ صلی اللہ علیہ و آلہ و سلم نے اس کی طرف سے منہ پھیر لیا پھر وہ شخص آپ صلی اللہ علیہ و آلہ و سلم کے داہنی طرف آیا اور سونا قبول کر نے کی درخواست کی آپ صلی اللہ علیہ و آلہ و سلم نے پھر اس کی طرف سے منہ پھیر لیا پھر وہ بائیں طرف سے آیا آپ صلی اللہ علیہ و آلہ و سلم نے اس سے منہ پھیر لیا پھر وہ آپ صلی اللہ علیہ و آلہ و سلم کے پیچھے سے آیا آپ صلی اللہ علیہ و آلہ و سلم نے اس سے سونا لے کر پھینک دیا اگر وہ اسے لگ جاتا تو اس کو زخمی کر دیتا یا اس کو چوٹ پہنچاتا آپ صلی اللہ علیہ و آلہ و سلم نے فرمایا تم میں سے ایک شخص اپنا سارا مال لے کر چلا آتا ہے اور کہتا ہے کہ یہ صدقہ ہے پھر بیٹھ کر لوگوں کے سامنے ہاتھ پھیلاتا ہے بہتر صدقہ وہ ہے جس کا مالک صدقہ دینے کے بعد بھی مال دار رہے۔

عثمان بن ابی شیبہ، ابن ادریس، حضرت ابن اسحاق نے بھی اسی سند و مفہوم کی روایت بیان کی ہے اس میں یہ اضافہ ہے کہ آپ صلی اللہ علیہ و آلہ و سلم نے فرمایا اپنا مال لے جا ہمیں اس کی ضرورت نہیں۔

اسحاق بن اسماعیل، سفیان بن عجلان، عیاض بن عبداللہ بن سعد، ابو سعید، حضرت ابو سعید خدری رضی اللہ عنہ سے روایت ہے کہ ایک شخص مسجد میں آیا رسول صلی اللہ علیہ و آلہ و سلم نے لوگوں کو اپنے کپڑے اتر نے کا حکم دیا (یعنی ضرورت سے زائد کپڑوں کو صدقہ کر نے کا حکم کیا) پس لوگوں نے کپڑے اتارے آپ صلی اللہ علیہ و آلہ و سلم نے ان میں سے دو کپڑے اس شخص کو مرحمت فرمائے پھر ایک مرتبہ آپ صلی اللہ علیہ و آلہ و سلم نے صدقہ کی فضیلت بیان فرمائی تو وہی شخص آیا اور دو کپڑوں میں سے ایک کپڑا صدقہ میں دینا چاہا آپ صلی اللہ علیہ و آلہ و سلم نے بگڑ کر فرمایا اپنا کپڑا اپنے پاس رکھ۔

عثمان بن ابی شیبہ، جریر، اعمش، ابو صالح، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا بہتر صدقہ وہ ہے جو صدقہ دینے والے کو مفلس نہ بنائے بلکہ مال دار رہنے دے اور صدقہ کا آغاز اپنے اہل و عیال میں سے کرے۔

تمام مال صدقہ کر نے کی اجازت

قتیبہ بن سعید، یزید بن خالد بن موہب، لیث، ابو زبیر، یحیی بن جعدہ، حضرت ابو ہریرہ رضی اللہ عنہ سے روایت ہے کہ انہوں نے پوچھا یا رسول صلی اللہ علیہ و آلہ و سلم کون سا صدقہ افضل ہے؟ آپ صلی اللہ علیہ و آلہ و سلم نے فرمایا وہ مال جو کم مال والا تکلیف اٹھا کر دے اور صدقہ کی ابتداء اپنے اہل و عیال سے کرے۔

احمد بن صالح، عثمان بن ابی شیبہ، فضل بن دکین، ہشام بن سعد، زید بن اسلم، حضرت عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے ہم کو صدقہ کر نے کا حکم دیا اتفاق سے ان دنوں میرے پاس مال تھا میں نے اپنے دل میں کہا کہ آج میں ابو بکر رضی اللہ عنہ سے بڑھ جاؤں گا اگر کبھی بڑھ سکتا ہوں گا لہذا میں اپنے تمام مال کا نصف لے کر حاضر خدمت ہوا آپ صلی اللہ علیہ و آلہ و سلم نے دریافت فرمایا تم نے اپنے اہل و عیال کے لیے کیا چھوڑا؟ میں نے عرض کیا میں جتنا لایا ہوں اسی قدر میں نے اہل و عیال کے لیے چھوڑ دیا ہے اس کے بعد ابو بکر رضی اللہ عنہ اپنا تمام اثاثہ لے کر حاضر خدمت ہوئے آپ صلی اللہ علیہ و آلہ و سلم نے ان سے بھی پوچھا کہ اہل و عیال کے لیے کیا چھوڑا؟ انہوں نے جواب دیا ان کے لیے تو میں اللہ اور اس کا رسول صلی اللہ علیہ و آلہ و سلم چھوڑ آیا ہوں میں نے دل میں کہا ابو بکر میں تم سے کبھی کسی معاملہ میں نہ بڑھ سکوں گا۔

پانی پلانے کی فضیلت

محمد بن کثیر، ہمام، قتادہ، حضرت سعید بن المسیب رضی اللہ عنہ سے روایت ہے کہ حضرت سعد بن عبادہ رضی اللہ عنہ رسول صلی اللہ علیہ و آلہ و سلم کے پاس آئے اور پوچھا آپ صلی اللہ علیہ و آلہ و سلم کے نزدیک سب سے زیادہ پسندیدہ صدقہ کون سا ہے؟ فرمایا پانی پلانا۔

محمد بن عبدالرحیم، محمد بن عرعرہ، شعبہ، قتادہ، سعید بن مسیب، حس، حضرت سعد بن عبادہ رضی اللہ عنہ سے (ایک دوسری سند کے ساتھ) اسی طرح مروی ہے۔

محمد بن کثیر، اسرائیل، ابو اسحاق ، حضرت سعد بن عبادہ رضی اللہ عنہ سے روایت ہے کہ انہوں نے عرض کیا یا رسول صلی اللہ علیہ و آلہ و سلم میری ماں کا انتقال ہو گیا ہے اس کے ایصال ثواب کی غرض سے کون سا صدقہ افضل ہے؟ فرمایا پانی، راوی کا بیان ہے کہ حضرت سعد نے ایک کنواں کھدوایا اور کہا یہ ام سعد کے (ایصال ثواب کے) لیے ہے۔

علی بن حسین بن ابراہیم بن اشکاب، ابو بدر، ابو خالد، حضرت ابو سعد رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جو مسلمان کسی ننگے کو کپڑا پہنائے گا تو اللہ تعالی اس کو جنت کا ہرا لباس پہنائے گا اور جو مسلمان کسی بھوکے کو کھانا کھلائے تو اللہ تعالی اس کو جنت کے پھل کھلائے گا، اور جو مسلمان کسی پیاسے کو پانی پلائے تو اس کو اللہ تعالی جنت کی شراب پلائے گا۔

کسی کو کوئی چیز عاریۃً دینا باعث اجر ہے

ابراہیم بن موسی، اسرائیل، ح، مسدد، عیسی، حسان بن عطیہ، ابو کبشہ، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا چالیس خصلتیں ہیں جن میں سب سے بہتر خصلت بکری کا مستعار دینا ہے (دودھ پینے کے لیئے) جو شخص ان خصلتوں میں سے کسی کو ثواب کی امید رکھ کر اور اس کے وعدہ کو سچا جان کر کرے گا اللہ تعالی اس کو جنت میں داخل فرمائے گا ابو داؤد کہتے ہیں کہ مسدد کی حدیث میں حسان کا بیان ہے کہ ہم نے ان خصلتوں کو شمار کیا مثلاً سلام اور چھینک کا جواب دینا راستہ سے تکلیف دہ چیز کا ہٹا دینا، وغیرہ تو ہم پندرہ خصلتوں تک نہ پہنچ سکے۔

خزانچی کے ثواب کا بیان

عثمان بن ابی شیبہ، محمد بن علاء، ابو اسامہ، برید بن عبداللہ بن ابی بردہ، حضرت ابو موسیٰ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا امانت دار خازن جو کہ حکم کے موافق خوشی خوشی پوری امانت اس شخص کے حوالہ کر دیتا ہے جس کے لیے حکم ہوا ہے تو اس کے لیے بھی اتنا ہی ثواب ہے جتنا کہ دینے والے کے لیے۔

عورت کا اپنے شوہر کے مال سے صدقہ دینے کا بیان

مسدد، ابو عوانہ، منصور، شقیق، مسروق، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے فرمایا اگر عورت اپنے شوہر کے گھر (یعنی مال) سے خرچ کرے گی اور اس کی نیت میں کوئی فساد نہ ہو گا تو اس کو بھی ثواب ملے گا خرچ کر نے کا اور اس کے شوہر کو ثواب ملے گا کمانے کا اور جس کی تحویل میں ہے اس کو بھی ثواب ملے گا اور کسی کا ثواب کم نہ ہو گا۔

محمد بن سوار، عبدالسلام بن حرب، یونس بن عبید، زیاد بن جبیر بن حیہ، حضرت سعد بن ابی وقاص رضی اللہ عنہ سے روایت ہے کہ جب عورتوں نے رسول صلی اللہ علیہ و آلہ و سلم سے بیعت کی ایک قدر و مرتبہ والی عورت کھڑی ہوئی وہ قبیلہ مفر کی عورت لگتی تھی بولی اے اللہ کے نبی صلی اللہ علیہ و آلہ و سلم ہم تو اپنے ماں باپ اور بیٹیوں۔۔ ابو داؤد کہتے ہیں کہ میرا خیال ہے کہ اس میں یہ بھی ہے کہ اور اپنے شوہروں کے تابع ہوتی ہیں تو ہم کو ان کے مال میں سے کیا چیز درست ہے؟ آپ صلی اللہ علیہ و آلہ و سلم نے فرمایا رطب کھاؤ اور ہدیہ دو سبزی ترکاری ابو داؤد کہتے ہیں کہ رطب سے مراد روٹی اور تازہ چھوہارہ ہے ابو داؤد کہتے ہیں کہ اس کو ثوری نے بھی یونس سے اسی طرح روایت کیا ہے۔

حسن بن علی، عبدالرزاق، معمر، ہمام، منبہ، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا اگر کوئی عورت اپنے شوہر کی کمائی میں سے اس کی اجازت کے بغیر خرچ کرے گی تو اس کو آدھا ثواب ملے گا۔

محمد بن سوار، عبدہ، عبدالملک، عطاء، حضرت ابو ہریرہ رضی اللہ عنہ سے روایت ہے کہ کسی نے ان سے پوچھا کہ کیا عورت اپنے خاوند کے گھر میں سے صدقہ کر سکتی ہے؟ انہوں نے کہا نہیں البتہ اپنے خرچ میں سے دے سکتی ہے اور ثواب دونوں کو ہو گا اور یہ بات عورت کے لیے درست نہیں کہ وہ اپنے خاوند کے مال میں سے اس کی اجازت کے بغیر صدقہ دے ابو داؤد کہتے ہیں کہ یہ روایت حدیث ہمام کو ضعیف کر دیتی ہے۔

حرص اور بخل کی مذمت

موسیٰ بن اسماعیل، حماد، ابن سلمہ، ثابت، حضرت انس رضی اللہ عنہ سے روایت ہے کہ جب آیت (لَنْ تَنَالُوا الْبِرَّ حَتّٰى تُنْفِقُوْا ۔ الخ) 3۔ آل عمران:92) نازل ہوئی تو حضرت ابو طلحہ نے کہا کہ یا رسول صلی اللہ علیہ و آلہ و سلم میں سمجھتا ہوں کہ ہمارا پروردگار ہم سے ہمارے مالوں کا طالب ہے لہذا میں آپ کو گواہ بنا کر کہتا ہوں کہ میں نے اپنی زمین جو مقام (اریحا) میں ہے خدا کو دے دی آپ صلی اللہ علیہ و آلہ و سلم نے فرمایا اس کو اپنے عزیزوں میں تقسیم کر دے انہوں نے حضرت حسان بن ثابت اور حضرت ابی بن کعب کے درمیان تقسیم کر دی ابو داؤد کہتے ہیں کہ محمد بن عبداللہ انصاری سے یہ بات پہنچی ہے کہ ابو طلحہ زید بن سہل بن الاسود بن حرام عمرو بن زید، مناۃ بن عدی بن عمرو بن مالک بن نجار سے ہیں۔ حضرت حسان بن ثابت بن المنذر بن حرام ہیں پس ابو طلحہ اور حسان حرام بن عمرو پر جمع ہو جاتے ہیں جو ان کے تیسرے باپ ہیں اور حضرت ابی بن کعب بن قیس بن عتیک بن زید بن معاویہ بن عمرو بن مالک بن نجار ہیں پس عمر وبن مالک حضرت حسان اور حضرت ابو طلحہ اور حضرت ابی بن کعب کو جمع کر دیتا ہے انصاری نے کہا کہ حضرت ابی اور حضرت ابو طلحہ کے درمیان چھ آباء ہیں۔

ہناد بن سری، عبدہ، محمد بن اسحاق ، بکیر بن عبداللہ بن اشج، سلیمان بن یسار، زوجہ رسول صلی اللہ علیہ و آلہ و سلم حضرت میمونہ رضی اللہ عنہا سے روایت ہے کہ میری ایک باندی تھی پس میں نے اس کو آزاد کر دیا پس نبی صلی اللہ علیہ و آلہ و سلم میرے پاس تشریف لائے تو میں نے آپ صلی اللہ علیہ و آلہ و سلم کو اس کی اطلاع دی آپ صلی اللہ علیہ و آلہ و سلم نے فرمایا اللہ تعالی تجھ کو اس کا اجر عطا فرمائے لیکن اگر اس باندی کو تو اپنے ننھیال کے لوگوں کو دے دیتی تو اس کا ثواب زیادہ ہوتا (یعنی اس میں صلہ رحمی مزید ہوتی)

محمد بن کثیر، سفیان، محمد بن عجلان، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے ایک شخص کو صدقہ کا حکم دیا وہ بولا یا رسول صلی اللہ علیہ و آلہ و سلم میرے پاس ایک دینار ہے آپ صلی اللہ علیہ و آلہ و سلم نے فرمایا وہ اپنے کام میں لا وہ بولا میرے پاس ایک دینار اور بھی ہے آپ صلی اللہ علیہ و آلہ و سلم نے فرمایا وہ اپنے بیٹے کو دے دے اس شخص نے پھر کہا کہ میرے پاس اس کے علاوہ بھی دینار ہے آپ صلی اللہ علیہ و آلہ و سلم نے فرمایا وہ اپنی بیوی کو دے دے اس نے کہا میرے پاس ایک اور بھی دینار ہے آپ صلی اللہ علیہ و آلہ و سلم نے فرمایا وہ اپنے خادم کو دے وہ بولا ایک اور ہے آپ صلی اللہ علیہ و آلہ و سلم نے فرمایا اب تو جان۔

محمد بن کثیر، سفیان، ابو اسحاق ، وہب بن جابر، حضرت عبداللہ بن عمرو رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا آدمی کو گناہ گار بنا دینے کے لیے یہ بات کافی ہے کہ وہ اپنی یا اپنے متعلقین کی روزی کو ضائع کر دے۔

احمد بن صالح، یعقوب بن کعب، ابن وہب، یونس، زہری، حضرت انس رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جو شخص اس بات کا خواہش مند ہو کہ اس کی روزی میں برکت ہو اور عمر دراز ہو تو اس کو چاہیے کہ صلہ رحمی کرے (یعنی اپنے عزیز و اقارب کے ساتھ حسن سلوک کا معاملہ کرے)۔

مسدد، ابو بکر بن ابی شیبہ، سفیان، زہری، ابو سلمہ، حضرت عبدالرحمن بن عوف رضی اللہ عنہ سے روایت ہے کہ میں نے رسول صلی اللہ علیہ و آلہ و سلم یہ فرماتے ہوئے سنا ہے کہ اللہ تعالی نے کہا ہے کہ میرا نام رحمن ہے اور وہ چیز جو صلہ کو واجب کرتی ہے رحم ہے اسی لیے میں نے اپنا ایک نام، رحمٰن، تجویز کیا ہے پس جو اس کو ملائے گا یعنی صلہ رحمی کرے گا تو میں اس کو اپنی رحمت سے ہمکنار کروں گا اور جو اس کو کاٹے گا میں اس کو اپنی رحمت خاص سے محروم رکھوں گا۔

محمد بن متوکل، عبدالرزاق، معمر، ابو سلمہ حضرت عبدالرحمن بن عوف رضی اللہ عنہ نے بھی رسول صلی اللہ علیہ و آلہ و سلم سے اسی طرح روایت کیا ہے۔

مسدد، سفیان، زہری، محمد بن جبیر بن مطعم، حضرت مطعم رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا ناتہ توڑنے والا جنت میں نہ جائے گا۔

ابن کثیر، سفیان، اعمش، حسن بن عمرو، فطر، مجاہد، حضرت عبداللہ بن عمرو رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا ناتہ جوڑنے والا وہ نہیں ہے جو احسان کے بدلہ میں احسان کرے بلکہ ناتہ جوڑنے والا وہ ہے کہ جب اس سے ناتہ توڑا جائے تو وہ اسے جوڑے۔

حفص بن عمر، شعبہ، عمرو بن مرہ، عبداللہ بن حارث، ابی کثیر، حضرت عبداللہ بن عمرو رضی اللہ عنہ سے روایت ہے کہ رسول صلی اللہ علیہ و آلہ و سلم نے خطبہ دیتے ہوئے فرمایا حرص سے بچو کیونکہ تم سے پہلے لوگ اسی حرص کی وجہ سے تباہ و برباد ہوئے ہیں حرص نے ان کو بخل کا حکم دیا تو انہوں نے بخل کو اختیار کر لیا اور حرص نے جب ان سے ناتہ توڑنے کا کہا تو ناطہ توڑ بیٹھے اور جب حرص نے فسق و فجور پر ابھارا تو اس کے مرتکب ہوئے۔

مسدد، اسماعیل، ایوب، عبداللہ بن ابی ملیکہ، حضرت اسماء بنت ابی بکر سے روایت ہے کہ انھوں نے عرض کیا یا رسول اللہ میرے پاس تو کچھ بھی نہیں ہے سوائے اس کے جو میرے شوہر زبیر گھر میں لاتے ہیں۔ کیا میں اس میں سے دے دوں؟ آپ صلی اللہ علیہ و آلہ و سلم نے فرمایا دے اور رکھ مت چھوڑو ورنہ تیرا رزق رکھ چھوڑا جائے گا۔

مسدد، اسماعیل، ایوب، عبداللہ بن ابی ملیکہ، حضرت عائشہ سے روایت ہے کہ انھوں نے کئی مسکینوں کو گنا یا ابو داؤد کہتے ہیں کہ دوسرے روات کے الفاظ، أَوْ عِدَّۃ مِنْ صَدَقَۃ، ہیں یعنی کئی صدقوں کو گنا یا تو رسول اللہ صلی اللہ علیہ و آلہ و سلم نے فرمایا۔ دے اور گن مت ورنہ تجھے بھی گن کر ملے گا۔

گری پڑی چیز اٹھا لینے کا بیان،

محمد بن کثیر، شعبہ، سلمہ بن کہیل، سودی بن غفلہ، حضرت سوید بن غفلہ سے روایت ہے کہ میں زید بن صوحان اور سلیمان بن ربیعہ کے ساتھ جہاد میں گیا (راستے میں) مجھے ایک کوڑا (سانٹا، ہنڑ) ملا (اور میں نے اٹھا لیا) اس پر میرے دونوں ساتھیوں نے کہا کہ اس کو پھینک دے لیکن میں نے اس کو پھینکنے سے انکار کر دیا اور کہا کہ اگر مجھے اس کا مالک مل گیا تو میں اس کو دے دوں گا نہیں تو میں خود اس کو استعمال کروں گا پھر مجھے حج کر نے کا موقع ملا اور میں مدینہ سے گزرا تو میں نے (گری پڑی چیز اٹھانے اور اس کو استعمال کر نے کے متعلق) حضرت ابی بن کعب سے دریافت کیا انھوں نے کہا کہ ایک مرتبہ مجھے بھی ایک تھیلی ملی تھی جس میں سو دینار تھے تو میں اس کو نبی صلی اللہ علیہ و آلہ و سلم کے پاس لے کر آیا آپ صلی اللہ علیہ و آلہ و سلم نے فرمایا اس کی ایک سال تک تشہیر کر، پس میں نے ایک سال تک اس کی تشہیر کی لیکن اس کا مالک نہیں ملا اس لیے میں پھر اس کو لے کر آپ صلی اللہ علیہ و آلہ و سلم کی خدمت میں حاضر ہوا۔ آپ صلی اللہ علیہ و آلہ و سلم نے پھر فرمایا، ایک سال تک اس کی تشہیر کر، پس میں نے پھر اس کی ایک سال تک تشہیر کی (لیکن اس کا مالک نہیں ملا) پھر میں آپ صلی اللہ علیہ و آلہ و سلم کی خدمت میں لے کر حاضر ہوا آپ صلی اللہ علیہ و آلہ و سلم نے فرمایا ایک سال تشہیر کر۔ میں نے ایک سال تشہیر کی اور ایک سال کے بعد میں پھر اس کو لے کر آپ صلی اللہ علیہ و آلہ و سلم کے پاس آیا اور عرض کیا مجھے کوئی ایسا شخص نہیں ملا جو اس کو پہچانے۔ تو آپ صلی اللہ علیہ و آلہ و سلم نے فرمایا تب پھر اس میں موجود دینار کی گنتی کر اور اس تھیلی اور اس کے تسمہ کو ذہن میں بٹھا لے پس اگر اس کا مالک آ جائے تو خیر ورنہ تو ان کو اپنے کام میں لا، سلمہ بن کہیل کہتے ہیں کہ میں نہیں جانتا کہ سوید بن غفلہ نے، عرفہا، تین مرتبہ ذکر کیا تھا یا ایک مرتبہ۔

مسدد، یحیی، شعبہ سے اسی مفہوم کی روایت مروی ہے جس میں (ان کے شیخ سلمہ نے) یوں روایت کیا ہے کہ تشہیر کر ایک سال تک پھر کہا تین مرتبہ سلمہ کہتے ہیں کہ مجھے معلوم نہیں کہ حضور صلی اللہ علیہ و آلہ و سلم نے حضرت ابی بن کعب سے تین مرتبہ ایک سال میں کہا تھا یا تین سالوں میں۔

موسیٰ بن اسماعیل، حماد، حضرت سلمہ بن کہیل سابقہ سند و مفہوم کی روایت کرتے ہوئے تشہیر کے متعلق کہتے ہیں کہ دو سال تک یا میں تین سال تک پھر فرمایا اس کی گنتی کو اچھی طرح یاد رکھ اور اس کی تھیلی اور سر بندھن کو بھی اگر اس کا مالک آ جائے اور وہ دینار کی تعداد اور سر بندھن کو بتا دے تو اس کو دیدے۔

قتیبہ بن سعید، اسماعیل بن جعفر، ربیعہ، بن ابی عبدالرحمن یزید، منبعث، حضرت زید بن خالد جہنی رضی اللہ عنہ سے روایت ہے کہ ایک شخص نے رسول اللہ صلی اللہ علیہ و آلہ و سلم سے لقطہ (گری پڑی چیز اٹھانے کے) متعلق دریافت کیا آپ صلی اللہ علیہ و آلہ و سلم نے فرمایا ایک سال تک تشہیر کر پھر اس کا سر بندھن اور تھیلی یاد رکھ پھر اس کو خرچ ڈال اس کے بعد اگر اس کا مالک آ جائے تو اس کو لوٹا دے وہ شخص بولا یا رسول اللہ صلی اللہ علیہ و آلہ و سلم اگر کسی کی گم شدہ بکری ہم کو مل جائے تو ہم کیا کریں؟ آپ صلی اللہ علیہ و آلہ و سلم نے فرمایا اس کو پکڑ لے کیونکہ وہ یا تو تیری ہے یا تیرے بھائی کی ہے یا پھر کسی بھیڑئیے کی وہ شخص بولا یا رسول اللہ صلی اللہ علیہ و آلہ و سلم اگر بھولا بھٹکا اونٹ مل جائے تو کیا کرنا چاہیے؟ یہ سن کر آپ صلی اللہ علیہ و آلہ و سلم کو غصہ آگیا یہاں تک کہ آپ صلی اللہ علیہ و آلہ و سلم کا چہرہ سرخ ہو گیا آپ صلی اللہ علیہ و آلہ و سلم نے فرمایا تجھے اونٹ سے کیا لینا دینا؟ وہ اپنا جوتا اور اپنا مشکیزہ اپنے ساتھ رکھتا ہے یہاں تک کہ اس کا مالک آ جائے۔

ابن سرح، ابن وہب، حضرت مالک سے بھی اسی سند و معنی کے ساتھ روایت ہے اس میں یہ زیادہ ہے کہ وہ پانی پیتا ہے اور درخت کھاتا ہے اس روایت میں بھولا بھٹکی بکری کے بارے میں یہ نہیں ہے کہ اس کو پکڑ لے اور لقطہ کے متعلق یہ ہے کہ ایک سال تک اس کی تشہیر کر پس اگر اس کا مالک آ جائے تو خیر ورنہ خود اس سے فائدہ اٹھا نیز اس میں لفظ استنفق یعنی خرچ کر ڈال نہیں ہے ابو داؤد کہتے ہیں کہ اس کو ثوری دلیمان بن ہلال اور حماد بن سلمہ نے ربیعہ سے اسی طرح روایت کیا ہے لیکن انہوں نے لفظ خذھا ذکر نہیں کیا ہے۔

محمد بن رافع، ہارون بن عبد اللہ، ابن ابی فدیک، ضحاک، ابن عثمان، سالم، ابی نضر، بسر بن سعید، حضرت زید بن خالد جہنی سے روایت ہے کہ رسول اللہ صلی اللہ علیہ و آلہ و سلم سے لقطہ (یعنی گری پڑی چیز اٹھانے) کے بارے میں سوال ہوا تو آپ صلی اللہ علیہ و آلہ و سلم نے فرمایا ایک سال تک اس کی تشہیر کر اگر اس کو ڈھونڈنے والا آ جائے تو اس کو دے دے ورنہ اس کا ظرف اور سر بندھن کو ذہن نشین کر اور اس کو اپنے مصروف میں لے آ اور پھر اس کے بعد اس کا مالک آ جائے تو اس کو لوٹا دے۔

احمد بن حفص، ابراہیم بن طہمان، عباد بن اسحاق ، عبداللہ بن یزید، حضرت زید بن خالد جہنی سے روایت ہے کہ رسول اللہ صلی اللہ علیہ و آلہ و سلم سے سوال ہوا (اور حدیث ربیعہ یعنی حدیث بالا کی طرح بیان کیا) کہا سوال ہوا لقطہ (گری پڑی چیز اٹھانے) کے بارے میں فرمایا ایک سال تک تشہیر کر اگر اس کا مالک آ جائے تو اس کو دے دے نہیں تو اس کا سر بندھن اور ظرف پہچان رکھ پھر اپنے مال میں اس کو شامل کرے اگر اس کے بعد اس کا مالک آ جائے تو اس کو لوٹا دے۔

موسیٰ بن اسماعیل، حماد بن سلمہ، حضرت یحیی بن سعید و ربیعہ نے قتیبہ کی سندو مفہوم کے ساتھ روایت کرتے ہوئے اتنا زائد ذکر کیا ہے کہ اگر اس کا تلاش کنندہ آ جائے اور تھیلی اور تعداد بتا دے تو اس کو دے دے نیز حماد نے بطریق عبداللہ بواسطہ عمرو بن شعیب عن ابیہ عن جدہ نبی صلی اللہ علیہ و آلہ و سلم سے اسی طرح ذکر کیا ہے ابو داؤد کہتے ہیں کہ یہ زیادتی جو حماد بن سلمہ نے، سلمہ بن کہیل۔ یحیی بن سعید، عبداللہ اور ربیعہ کی حدیث میں کی ہے کہ اگر اس کا مالک آ جائے اور تھیلی اور تعداد بتا دے تو اس کو دے دے محفوظ نہیں ہے اور حدیث عقبہ بن سوید عن ابیہ عن النبی صلی اللہ علیہ و آلہ و سلم، نیز حدیث عمر بن خطاب رضی اللہ عنہ عن النبی صلی اللہ علیہ و آلہ و سلم میں ہے کہ ایک سال تک اعلان کرے۔

مسدد، خالد، طحان، موسیٰ بن اسماعیل، وہیب، خالد، حضرت عیاض بن حمار سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص لقطہ پائے تو اس کو چاہیے کہ ایک یا دو مرتبہ آدمیوں کو اس پر گواہ بنا لے اور نہ تو چھپائے اور نہ غائب کرے اگر اس کا مالک مل جائے تو وہ اس کو دے دے نہیں تو وہ مال اللہ کا ہے جس کو چاہتا ہے دے دیتا ہے۔

قتیبہ بن سعید، لیث ابن عجلان، عمرو بن شعیب، حضرت عبداللہ بن عمرو بن العاص رضی اللہ عنہ سے روایت ہے کہ رسول اللہ صلی اللہ علیہ و آلہ و سلم سے سوال ہوا درختوں پر لٹکے ہوئے پھلوں کے بارے میں (یعنی ان کے کھانے یا نہ کھانے کے بارے میں) آپ صلی اللہ علیہ و آلہ و سلم نے فرمایا جو شخص کھائے وہ حاجت مند ہونا چاہیے مگر چھپا کر نہ لے جائے تو کوئی حرج نہیں اور جو شخص چھپا کر کچھ لے جائے اس پر دوگنا جرمانہ ہے اور سزا ہے اور جب میوہ یا پھل پکنے کے بعد سوکھنے کے لیے کھلیان میں ڈالا جائے اور وہاں سے چرا کر کوئی لے جائے اور اس کی قیمت اتنی بیٹھتی ہو جتنی کہ ایک ڈھال کی ہوتی ہے تو اس کا ہاتھ کاٹا جائے گا پھر گم شدہ بکری اور اونٹ کا حال بیان کیا جیسا کہ دوسروں نے کیا ہے اس کے بعد لقطہ کے بارے میں سوال ہوا تو آپ صلی اللہ علیہ و آلہ و سلم نے فرمایا جو لقطہ عام گذرگاہ یا آباد بستی میں ہے تو ایک سال تک اس کی تشہیر کرے اگر اس کا مالک آ جائے تو اس کو دے دے اگر نہ آئے تو وہ تیرا ہے اور جو لقطہ کسی ویرانہ یا غیر آباد بستی میں ملے یا کسی کان سے پائے تو اس میں سے پانچواں حصہ حکومت کو دینا ہو گا۔

محمد بن علاء، ابو اسامہ، ولید، ابن کثیر، حضرت عمرو بن شعیب سے بھی یہ حدیث اسی سند کے ساتھ مروی ہے اس میں اتنا اضافہ ہے کہ رسول اللہ صلی اللہ علیہ و آلہ و سلم نے فرمایا۔ بھولی بھٹکی بکری اگر پائے تو اس کو پکڑ لے۔

مسدد، ابو عوانہ، عبید اللہ بن اخنس، حضرت عمرو بن شعیب سے اسی سند کے ساتھ مروی ہے اس میں یہ ہے کہ بھولی بھٹکی بکری تیری ہے یا تیرے بھائی کی ہے نہیں تو پھر بھیڑیے کی ہے لہذا اس کو پکڑ لے اور اس میں بس اتنا ہی ہے۔ اور اسی طرح ایوب نے بواسطہ یعقوب بن عطاء بسند عمرو بن شعیب نبی صلی اللہ علیہ و آلہ و سلم سے اسی طرح روایت ہے یعنی اس میں ہے آپ صلی اللہ علیہ و آلہ و سلم نے فرمایا اس کو پکڑلے۔

موسیٰ بن اسماعیل، حماد، ابن علا، ابن ادریس، ابن اسحاق، حضرت عمرو بن شعیب بسند والد، بواسطہ دادا نبی صلی اللہ علیہ و آلہ و سلم سے روایت کرتے ہیں آپ صلی اللہ علیہ و آلہ و سلم نے بھولی بھٹکی بکری کے بارے میں فرمایا اس کو پکڑ لے اور رکھ چھوڑ، تاوقت کہ اس کا مالک آ جائے۔

محمد بن علاء، عبداللہ بن وہب، عمرو بن حارث، بکیر بن اشج، عبید اللہ بن مقسم، رجل، حضرت ابو سعید سے روایت ہے کہ حضرت علی کو ایک دینار پڑا ہوا ملا۔ وہ اس دینار کو لے کر حضرت فاطمہ رضی اللہ کے پاس آئے پس حضرت فاطمہ رضی اللہ نے اس کے بارے میں رسول اللہ صلی اللہ علیہ و آلہ و سلم سے دریافت فرمایا آپ صلی اللہ علیہ و آلہ و سلم نے فرمایا یہ اللہ کا دیا ہوا رزق ہے پس آپ صلی اللہ علیہ و آلہ و سلم نے اور حضرت علی و فاطمہ رضی اللہ عنہما نے اس کو صرف کیا اس کے بعد ایک عورت دینار تلاش کرتی ہوئی آئی۔ آپ صلی اللہ علیہ و آلہ و سلم نے حضرت علی سے فرمایا، علی، دینار اس کو ادا کرو، ،

ہیثم بن خالد، وکیع، سعد بن اوس، بلال بن یحیی، حضرت علی سے روایت ہے کہ انھیں ایک دینار پڑا ہوا ملا اور اس دینار سے انھوں نے آٹا خریدا۔ آنے والے نے ان کو پہچان کر دینار واپس کر دیا پس انھوں نے وہ لے لیا اور اس میں سے دو قراط کاٹ کر ان کا گوشت خریدا۔

جعفر بن مسافر، ابن ابی فدیک، موسیٰ بن یعقوب، ابو حازم، حضرت سہل بن سعد سے روایت ہے کہ ایک مرتبہ حضرت علی حضرت فاطمہ کے پاس تشریف لائے تو دیکھا کہ حسن اور حسین رو رہے ہیں۔ پوچھا کیوں رو رہے ہیں؟ بولیں بھوک کی وجہ سے پس حضرت علی رضی اللہ باہر نکلے تو انھوں نے بازار میں ایک دینار پڑا پایا پس وہ حضرت فاطمہ کے پاس آئے اور ان سے ماجرا بیان کیا۔ حضرت فاطمہ نے فرمایا جائیے اسے یہودی کے پاس لے جائیے اور اس سے آٹا خرید لیجئے۔ پس حضرت علی یہودی کے پاس آئے اور اس سے آٹا خریدا یہودی بولا کیا تم اس شخص کے داماد ہو جو کہتا ہے کہ میں اللہ کا رسول ہوں؟ فرمایا ہاں، تو یہودی نے کہا اپنا دینار واپس لے لو اور آٹا بھی رکھ لو۔ وہاں سے حضرت علی آٹا لے کر حضرت فاطمہ کے پاس آئے اور یہودی والا قصہ بیان کیا۔ حضرت فاطمہ بو لیں، اب آپ قصائی کے پاس جائیے اور اس سے ایک درہم کا گوشت خرید لیجئے۔ تو حضرت علی قصائی کے پاس گئے اور اس کے پاس دینار گروی رکھ کر ایک درہم کا گوشت لے آئے پس حضرت فاطمہ نے آٹا گوندھا اور کھانا تیار کیا اور اپنے والد محترم (جناب رسول اللہ صلی اللہ علیہ و آلہ و سلم) کو بلا بھیجا۔ پس آپ صلی اللہ علیہ و آلہ و سلم تشریف لائے تو بولیں۔ یا رسول اللہ صلی اللہ علیہ و آلہ و سلم میں سارا واقعہ بیان کیے دیتی ہوں۔ اگر آپ صلی اللہ علیہ و آلہ و سلم ہمارے لیے حلال سمجھیں تو ہم بھی کھائیں اور آپ بھی ہمارے ساتھ تناول فرمائیں پھر آپ صلی اللہ علیہ و آلہ و سلم نے پورا قصہ تفصیل سے بیان کر دیا۔ آپ صلی اللہ علیہ و آلہ و سلم نے فرمایا کھاؤ، اللہ کا نام لے کر ابھی سب لوگ کھانا کھا ہی رہے تھے کہ اتنے میں ایک لڑکے نے اللہ اور دین کی قسم دے کر پکارا کہ میرا دینار گم ہو گیا ہے آپ صلی اللہ علیہ و آلہ و سلم نے اس لڑکے کو بلایا اور پوچھا کہا گم ہوا تھا؟ وہ بولا بازار میں آپ صلی اللہ علیہ و آلہ و سلم حضرت علی سے کہا کہ قصائی کے پاس جاؤ اور اس سے کہو کہ رسول اللہ صلی اللہ علیہ و آلہ و سلم نے دینار منگوایا ہے اور کہا ہے کہ تیرا دینار مجھ پر ہے میں دوں گا قصائی نے وہ دینار آپ صلی اللہ علیہ و آلہ و سلم کو بھجوا دیا اور آپ صلی اللہ علیہ و آلہ و سلم نے اس لڑکے کو دے دیا۔

سلیمان بن عبدالرحمن، محمد بن شعیب، مغیرہ بن شعبہ، ابو زبیر، جابر بن عبداللہ حضرت جابر بن عبداللہ سے روایت ہے کہ ہم کو رسول اللہ صلی اللہ علیہ و آلہ و سلم نے اجازت دی ہے کہ اگر لکڑی، کوڑا یا رسی یا اس کے مثل کوئی چیز پڑی پاؤ تو اس سے فائدہ اٹھاؤ (یعنی اس کو کام میں لاؤ، مالک کا انتظار نہ کرو) ابو داؤد کہتے ہیں کہ اس کو نعمان بن عبدالسلام نے مغیرہ ابو سلمہ سے اسی طرح روایت کیا ہے اور شبابہ نے اس کو بطریق مغیرہ بن مسلم بواسطہ ابو الزبیر حضرت جابر سے روایت کرتے ہوئے کہا ہے کہ مشائخ نبی کو ذکر نہیں کرتے۔

مخلد بن خالد، عبدالرزاق، معمر، عمرو بن مسلم، عکرمہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص کسی بھو لے بھٹکے اونٹ کو چھپا دے اور مالک کو پتہ نہ دے تو اس کو دوچند جرمانہ ادا کرے۔

یزید بن خالد بن موہب، احمد بن صالح، ابن وہب، عمرو، بکیر، یحیی بن عبدالرحمن بن حاطب، عبدالرحمن عثمان تیمی حضرت عبدالرحمن بن عثمان التیمی رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے حاجیوں کو گری پڑی چیز اٹھانے سے منع فرمایا ہے احمد بن صالح نے ابن وہب سے روایت کرتے ہوئے یہ اضافہ نقل کیا ہے کہ وہ اس کو چھوڑ دے یہاں تک کہ اس کا مالک اس کو پالے اور ابن وہب نے کہا عن عمرو (بخلاف احمد بن صالح کے کہ انہوں نے کہا، اخبرنی عمرو، )

عمرو بن عون، خالد، ابو حیان، حضرت منذر بن جریر رضی اللہ عنہ سے روایت ہے کہ میں حضرت جریر بن عبداللہ کے ساتھ بوازیج میں تھا اتنے میں چرواہا گائیں لے کر آیا ان میں ایک گائے اور تھی جو ان میں کی نہ تھی حضرت جریر رضی اللہ عنہ نے چرواہا سے پوچھا یہ گائے کس کی ہے؟چرواہا نے کہا مجھے نہیں معلوم کس کی ہے یہ ہماری گایوں کے ساتھ چلی آئی ہے حضرت جریر نے کہا اس کو نکالو میں نے رسول اللہ صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے بھولے بھٹکے جانور کو وہی اپنے پاس رکھتا ہے جو خود گم کردہ راہ ہو۔



مناسک حج کا بیان

اول کتاب المناسک

زہیر بن حرب، عثمان بن ابی شیبہ، یزید بن ہارون، سفیان بن حسین، زہری حضرت ابن عباس رضی اللہ عنہ سے روایت ہے کہ حضرت اقرع بن جابس نے نبی صلی اللہ علیہ و آلہ و سلم سے دریافت کیا یا رسول اللہ حج ہر سال فرض ہے یا زندگی میں ایک بار؟ آپ صلی اللہ علیہ و آلہ و سلم نے فرمایا صرف ایک بار پھر جو زیادہ کرے تو وہ نفل ہے ابو داؤد کہتے ہیں کہ ابو سنان سے مراد ابو سناد ولی ہے عبدالجلیل بن حمید اور سلیمان بن کثیر نے زہری سے اسی طرح نقل کیا ہے اور عقیل نے صرف سنان کہا ہے۔

نفیلی، عبدالعزیزبن محمد، زید بن اسلم، ابن ابی واقد حضرت ابو واقد لیثی سے روایت ہے کہ میں نے رسول اللہ صلی اللہ علیہ و آلہ و سلم سے سنا۔ آپ صلی اللہ علیہ و آلہ و سلم نے حجۃ الوداع کے موقعہ پر اپنی ازواج سے فرمایا۔ یہی حج ہے۔ پھر گھروں میں بیٹھ جانا ہے، اس کے دو مفہوم ہیں ایک یہ کہ میری معیت میں تمھارا یہی حج ہے اس کے بعد میری میعت نصیب نہ ہو گی۔ دوسرا مفہوم یہ ہے کہ اس حج کے بعد تمھارے لیے حج کے لیے نکلنا جائز نہ ہو گا بلکہ گھر میں قیام و قرار ضروری ہو گا۔

عورت کے لیے محرم کے بغیر حج کرنا جائز نہیں

قتیبہ بن سعید، لیث بن سعد، سعید، بن ابی سعید حضرت ابو ہریرہ سے روایت ہے رسول اللہ صلی اللہ علیہ و آلہ و سلم نے فرمایا کسی مسلمان عورت کے لیے یہ جائز نہیں ہے کہ وہ ایک رات کی مسافت کا سفر بغیر محرم کے کرے

عبد اللہ بن مسلمہ، مالک، حسن بن علی، بشر بن عمر، مالک، سعید بن ابی سعید، حسن حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جو عورت اللہ پر اور یوم آخرت پر ایمان رکھتی ہو اس کے لیے یہ بات جائز نہیں ہے کہ وہ ایک دن اور ایک رات کا سفر کرے بغیر محرم کے

یوسف بن موسی، جریر، سہیل، سعید بن ابی سعید، حضرت ابو ہریرہ سے حسب سابق روایت مروی ہے اس میں لفظ، برید، کا اضافہ ہے

عثمان بن ابی شیبہ، اعمش، ابو صالح، حضرت ابو سعید رضی اللہ تعالی عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو عورت اللہ پر اور آخرت پر ایمان رکھتی ہو اس کے لیے یہ بات جائز نہیں ہے کہ وہ تین دن سے زائد کا سفر کرے مگر یہ کہ اس کے ساتھ اس کا باپ ہو یا بھائی ہو یا شوہر ہو یا بیٹا ہو یا کوئی ایسا رشتہ دار ہو جو اس کا محرم ہو

احمد بن حنبل، یحیی بن سعید، عبید اللہ، نافع، ابن عمر، حضرت عبداللہ بن عمر سے روایت ہے کہ نبی صلی اللہ علیہ و آلہ و سلم نے فرمایا عورت تین دن کا سفر نہ کرے مگر یہ کہ اس کے ساتھ اس کا کوئی محرم ہو، (محرم سے مراد وہ شخص ہے جس سے شرعا نکاح نہ ہو سکتا ہو)

نصر بن علی، ابو احمد، سفیان، عبید اللہ حضرت نافع رضی اللہ عنہ سے روایت ہے کہ حضرت عبداللہ بن عمر رضی اللہ عنہ کو جو ان کی آزاد کردہ باندی تھی اپنے ساتھ اونٹ پر بٹھا کر مکہ لے جاتے تھے۔


اسلام میں صرورۃ نہیں ہے

عثمان بن ابی شیبہ، ابو خالد، سلیمان بن حیان، احمد ابن جریج، عمر بن عطاءحضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا اسلام میں صرورۃ کی گنجائش نہیں ہے۔

حج میں تجارت کرنا

احمد بن فرات، ابو مسعود، محمد بن عبد اللہ، حضرت ابن عباس رضی اللہ عنہ سے روایت ہے کہ بعض لوگ حج کرتے تھے مگر سفر خرچ ساتھ نہ رکھتے تھے ابو مسعود نے کہا یمن کے لوگ حج کرتے تھے اور سامان سفر ساتھ نہ رکھتے تھے اور کہتے تھے کہ ہم تو توکل کر نے والے ہیں تب اللہ تعالی نے یہ آیت نازل فرمائی سامان سفر ساتھ لو اور سب سے بہتر سامان سفر پرہیزگاری ہے۔

یوسف بن موسی، جریر، یزید بن ابی زیاد، مجاہد، حضرت عبداللہ بن عباس رضی اللہ عنہ نے قرآن کی یہ آیت پڑھی (لَیسَ عَلَیكُمْ جُنَاحٌ اَنْ تَبْتَغُوْا فَضْلًا مِّنْ رَّبِّكُمْ ۔ الخ) 2۔ البقرۃ:198)  یعنی اس بات میں کوئی گناہ نہیں ہے کہ تم اللہ کا فضل تلاش کرو ابن عباس رضی اللہ عنہ کہتے ہیں کہ عرب کے لوگ منیٰ میں تجارت نہیں کرتے تھے (یعنی حج میں تجارت کو برا سمجھتے تھے) پس اجازت دی گئی ان کو تجارت کی جب عرفات سے (منیٰ کو لوٹ کو) آئیں (یعنی حج میں تجارت کی اجازت دی گئی)

مسدد، ابو معاویہ، محمد بن حازم، اعمش، حسن بن عمرو، مہران حضرت عبداللہ بن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جو شخص حج کا ارادہ رکھتا ہو اسے چاہیے کہ حج کر نے میں جلدی کرے، (یعنی تاخیر نہ کرے ہو سکتا ہے بعد میں موقع نہ ملے)

دوران حج جانور کو کرایہ پر چلانا

مسدد، عبدالواحد بن زیاد، علاء بن مسیب، حضرت ابو امامہ التمیمی سے روایت ہے کہ میں دوران حج جانوروں کو کرایہ پر چلاتا تھا لوگ کہتے تھے کہ اس طرح تیرا حج نہیں ہوتا پس میں حضرت عبداللہ بن عمر رضی اللہ عنہ سے ملا اور کہا اے ابو عبدالرحمن میں ایک ایسا شخص ہوں جو حج کے سفر میں لوگوں کو جانور کرایہ پر دے دیا کرتا ہوں اور لوگ کہتے ہیں کہ تیرا حج درست نہیں ہے پس ابن عمر رضی اللہ عنہ نے کہا کہ کیا تو احرام نہیں باندھتا تلبیہ نہیں پڑھتا بیت اللہ کا طواف نہیں کرتا، عرفات سے نہیں لوٹتا، اور کنکریاں نہیں مارتا؟ میں نے کہا کیوں نہیں (میں یہ سب کام کرتا ہوں) ابن عمر نے کہا تو پھر تیرا حج درست ہے اسی طرح ایک شخص حضور صلی اللہ علیہ و آلہ و سلم کے پاس بھی آیا تھا اور اس نے بھی یہی سوال کیا تھا جیسا کہ تو نے مجھ سے کیا ہے لیکن آپ صلی اللہ علیہ و آلہ و سلم اس وقت خاموش ہو گئے اور کوئی جواب نہیں دیا کچھ عرصہ بعد یہ آیت نازل ہوئی تم پر کچھ گناہ نہیں ہے اس بات میں کہ تم اپنے رب کا فضل تلاش کرو آپ صلی اللہ علیہ و آلہ و سلم نے اس شخص کو جس نے یہ سوال کیا تھا بلا بھیجا اور اس کو یہ آیت سنا دی اور فرمایا تیرا حج درست ہے۔

محمد بن بشار، حماد بن مسعدۃ، ابن ابی ذئب، عطاء بن ابی رباح، عبید بن عمیر، حضرت عبداللہ بن عباس رضی اللہ عنہ سے روایت ہے کہ لوگ ابتداء میں منیٰ، عرفہ اور ذیل الحجاز کے بازار اور حج کے ایام میں خرید و فروخت کرتے تھے لیکن بعد میں حالت احرام میں خرید و فروخت سے لوگ تامل کر نے لگے تب اللہ تعالی نے یہ آیت نازل فرمائی (لَیسَ عَلَیكُمْ جُنَاحٌ اَنْ تَبْتَغُوْا فَضْلًا مِّنْ رَّبِّكُمْ ۔ الخ) 2۔ البقرۃ:198) ابن ابی ذئب کہتے ہیں کہ عبید بن عمیر نے مجھ سے بیان کیا کہ حضرت ابن عباس اپنے مصحف میں فی مواسم الحج پڑھتے تھے۔

احمد بن صالح، ابن ابی فدیک، ابن ابی ذئب، عبی بن عمیر، احمد بن صالح، حضرت عبداللہ بن عباس رضی اللہ عنہ سے روایت ہے کہ ابتدائے اسلام میں لوگ دوران حج خرید و فروخت کیا کرتے تھے (اس کے بعد راوی نے) ان کے قول فی مواسم الحج تک ذکر کیا۔

نابالغ بچہ کا حج

احمد بن حنبل، سفیان بن عیینہ، ابراہیم بن عقبہ، کریب، حضرت عبداللہ بن عباس رضی اللہ عنہ سے روایت ہے کہ ایک مرتبہ رسول صلی اللہ علیہ و آلہ و سلم مقام وحاء میں تھے اتنے میں کچھ سوار ملے آپ صلی اللہ علیہ و آلہ و سلم نے ان کو سلام کیا اور پوچھا کون لوگ ہو؟ انہوں نے کہا کہ مسلمان ہیں۔ پھر ان سواروں نے پوچھا تم کون ہو؟ صحابہ نے کہا کہ رسول صلی اللہ علیہ و آلہ و سلم ہیں۔ یہ سن کر ایک عورت گھبرا گئی اور اپنے بچی کا بازو پکڑ کر محافہ سے باہر نکالا اور پوچھا یا رسول صلی اللہ علیہ و آلہ و سلم اس کا بھی حج ہو گا؟ آپ صلی اللہ علیہ و آلہ و سلم نے فرمایا ہاں اور تجھے ثواب ملے گا۔

میقات کا بیان

قعنبی، ، ملک، احمد بن یونس، مالک، نافع، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے اہل مدینہ کے لیے ذوالحلیفہ کو میقات مقرر فرمایا اور اہل شام کے لیے جحفہ کو اور اہل نجد کے لیے قرآن کو اور اہل یمن کے لیے یلملم کو۔

سلیمان بن حرب، حماد، عمرو بن دینار، حضرت ابن عباس رضی اللہ عنہ اور حضرت طاؤس رضی اللہ عنہ سے روایت ہے کہ رسول صلی اللہ علیہ و آلہ و سلم نے میقات مقرر فرمائے ان دونوں حضرات میں سے کسی ایک نے کہا کہ اہل یمن کے لیے یلملم مقرر فرمایا اور ان میں سے کسی ایک نے (بجائے یلملم کے) الملم کہا، نیز رسول صلی اللہ علیہ و آلہ و سلم نے فرمایا یہ مواقیت مذکورہ مقامات کے باشندوں کے لیے ہیں اور جو شخص کسی دوسری جگہ کا رہنے والا ان مواقیت میں آئے تو یہی میقات اس کے لیے بھی ہو گا جو حج یا عمرہ کا ارادہ رکھتے ہوں گے اور جو اس کے علاوہ ہو (یعنی مواقیت کا رہنے والا ہو تو) ابن طاؤس کہتے ہیں کہ وہ جہاں سے چاہے احرام باندھے اور اسی طرح اہل مکہ، مکہ اسے احرام باندھیں گے۔

ہشام بن بہرام، معانی بن عمران، افلح، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے اہل عراق کے لیے ذات عرق کو میقات مقرر فرمایا۔

احمد بن محمد بن حنبل، وکیع، سفیان، یزید بن ابی زیاد، محمد بن علی، حضرت عبداللہ بن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے اہل مشرق (یعنی اہل عراق) کے لیے عقیق کو میقات قرار دیا ہے۔

احمد بن صالح، ابن ابی فدیک، عبداللہ بن عبدالرحمن بن یحنس، یحیی بن ابی سفیان، زوجہ رسول صلی اللہ علیہ و آلہ و سلم ام سلمہ رضی اللہ عنہا سے روایت ہے کہ انہوں نے رسول صلی اللہ علیہ و آلہ و سلم کو یہ فرماتے ہوئے سنا ہے جس نے حج یا عمرہ کی نیت سے مسجد اقصی سے مسجد حرم تک کا احرام باندھا تو اس کے اگلے اور پچھلے گناہ بخش دیئے جائیں گے۔ یا آپ صلی اللہ علیہ و آلہ و سلم نے یہ فرمایا کہ اس کے لیے جنت واجب ہو گئی یہ شک عبداللہ کا ہے کہ آپ صلی اللہ علیہ و آلہ و سلم نے یہ فرمایا تھا کہ وہ۔

ابو معمر عبداللہ بن عمرو بن ابی حجاج، عبدالوارث، عتبہ بن عبدالملک، زرارہ بن کریم حضرت حارث بن عمروسہمی رضی اللہ عنہ سے روایت ہے کہ میں رسول صلی اللہ علیہ و آلہ و سلم کی خدمت میں حاضر ہوا اس وقت منیٰ میں تھے یا یہ کہا کہ عرفات میں تھے اور لوگوں نے آپ صلی اللہ علیہ و آلہ و سلم کو گھیر رکھا تھا پس عرب کے دیہاتی آئے اور آپ صلی اللہ علیہ و آلہ و سلم کے روئے مبارک دیکھ کر کہتے یہ بابرکت چہرہ ہے حارث کہتے ہیں کہ آپ صلی اللہ علیہ و آلہ و سلم نے اہل عراق کے لیے ذات عرق کو میقات مقرر فرمایا۔

حائضہ عورت حج (یا عمرہ) کا احرام باندھے

عثمان بن ابی شیبہ، عبدہ، عبید اللہ، عبدالرحمن بن قاسم، حضرت عائشہ رضی اللہ عنہ سے روایت ہے کہ مقام شجرہ پر اسماء بنت عمیس کے، محمد بن ابی بکر کی ولادت ہوئی تو رسول صلی اللہ علیہ و آلہ و سلم نے (ان کے شوہر) حضرت ابو بکر سے فرمایا کہ (اسماء سے کہو کہ) غسل کرے اور احرام باندھے۔

محمد بن عیسی، اسماعیل بن ابراہیم، ابو معمر، عکرمہ، مجاہد، عطاء، حضرت عبداللہ بن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا حیض و نفاس والی عورتیں جب میقات پر آئیں تو غسل کر کے احرام باندھ لیں اور حج کے تمام ارکان ادا کریں سوائے طواف کعبہ کے۔ ابو معر نے اپنی حدیث میں یہ اضافہ نقل کیا ہے حتی تطہر یعنی یہاں تک کہ پاک صاف ہو جائیں اور ابن عیسیٰ نے عکرمہ اور مجاہد کو ذکر نہیں کیا بلکہ یوں کہا عن عطاء عن ابن عباس، نیز ابن عیسیٰ نے لفظ کلھا بھی ذکر نہیں کیا۔

احرام کے وقت خوشبو لگانا

قعنبی، مالک، احمد بن یونس، مالک، عبدالرحمن بن قاسم، حضرت عائشہ رضی اللہ عنہا سے روایت ہے کہ میں رسول صلی اللہ علیہ و آلہ و سلم کے خوشبو لگایا کرتی تھی احرام باندھنے سے پہلے اور احرام کھولنے کے بعد طواف سے پہلے۔

محمد بن صباح، بزار، اسماعیل بن زکریا، حسن بن عبید اللہ، ابراہیم، اسود، حضرت عائشہ رضی اللہ عنہا سے روایت ہے کہ میں اب بھی (چشم تصور میں) گویا کہ آپ کو دیکھ رہی ہوں اور آپ صلی اللہ علیہ و آلہ و سلم کی مانگ میں لگی ہوں مشک کی خوشبو محسوس کر رہی ہوں، جب آپ صلی اللہ علیہ و آلہ و سلم احرام باندھے ہوئے تھے (لیکن یہ خوشبو احرام باندھنے سے قبل لگائی گئی تھی)

سر کے بال جما نا

سلیمان بن داؤد، ابن وہب، یونس، ابن شہاب، حضرت عبداللہ بن عمر رضی اللہ عنہ سے روایت ہے کہ میں نے رسول اللہ صلی اللہ علیہ و آلہ و سلم کو تلبیہ پڑھتے ہوئے سنا ہے اور آپ صلی اللہ علیہ و آلہ و سلم کے سر کے بال جمے ہوئے تھے،

عبید اللہ بن عمر، عبدالاعلی، محمد بن اسحاق ، نافع، ابن عمر، حضرت عبداللہ بن عمر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے اپنے بال شہد سے جمائے۔

ہدی کا بیان

نفیلی، محمد بن سلمہ، محمد بن اسحاق ، محمد بن منہال، یزید بن زریع، ابن اسحاق ، عبداللہ بن ابی نجیح مجاہد، حضرت ابن عباس رضی اللہ عنہ سے روایت ہے کہ حدیبہ والے سال میں حضور صلی اللہ علیہ و آلہ و سلم کئی اونٹ ہدی کے لیے لے گئے جن میں ایک اونٹ ابو جہل کا بھی تھا جس کی ناک میں چاندی کا چھلا پڑا ہوا تھا ابن منہال کا بیان ہے کہ (اس کی ناک میں) ایک سونے کا چھلا تھا نفیلی نے یہ اضافہ نقل کیا ہے کہ آپ صلی اللہ علیہ و آلہ و سلم کا یہ عمل مشرکین کو جلانے کے لیے تھا۔

گائے بیل ہدی ہو سکتا ہے

ابن سرح، ابن وہب، یونس، ابن شہاب زوجہ رسول صلی اللہ علیہ و آلہ و سلم حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم نے اپنے آل (یعنی اپنی ازواج) کی طرف سے حجۃ الوداع میں ایک گائے ذبح کی تھی۔

عمرو بن عثمان، محمد بن مہران، ولید، اوزاعی، حضرت ابو ہریرہ سے روایت ہے کہ رسول اللہ صلی اللہ علیہ و سلم نے اپنی ان ازواج کی طرف سے جنہوں نے عمرہ کیا تھا ایک گائے ذبح کی تھی۔


اشعار کا بیان

ابو ولید، حفص بن عمر، حضرت ابن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ظہر کی نماز ذوالحلیفہ میں پڑھی پھر ایک اونٹ منگایا اور اس کا اشعار کیا یعنی کوہان کے داہنی طرف سے چیر دیا پھر دبا کر خون نکالا اور دو جوتے اس کے گلے میں لٹکا دیئے (ہدی کی پہچان کے لیے) اس کے بعد اپنے اونٹ پر سوار ہوئے اور بیدار پہنچ کر حج کا تلبیہ کہا۔

مسدد، یحیی، شعبہ، یحیی نے بطریق شعبہ اس حدیث کو ابو الید کی روایت کے ہم معنی روایت کرتے ہوئے کہا ہے کہ پھر آپ صلی اللہ علیہ و آلہ و سلم نے ہاتھ سے دبا کر خون نکالا۔ ابو داؤد نے کہا کہ ہمام کی روایت میں ہے انگلی سے دبا کر خون نکالا۔ ابو داؤد نے کہا یہ حدیث اہل بصرہ کی ان سنن میں سے ہے جس کی نقل کر نے میں وہ منفرد ہیں۔

عبدالاعلی بن حماد، سفیان بن عیینہ، عروہ بن مسور بن مخرمہ، حضرت مسور بن مخرمہ اور مروان نے روایت کرتے ہوئے کہا کہ رسول صلی اللہ علیہ و آلہ و سلم حدیبیہ کے سال نکلے جب ذوالحلیفہ میں پہنچے تو ہدی کے گلے میں کچھ لٹکا دیا اور اس کا اشعار کیا پھر احرام باندھا۔

ہناد، وکیع، سفیان منصور، اعمش، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم نے بہت سی بکریاں تقلید کر کے ہدی کیں۔


ہدی کا بدل جانا

عبد اللہ بن محمد، محمد بن سلمہ، ابو داؤد، ابو عبدالرحیم حضرت عبداللہ بن عمر رضی اللہ عنہ سے روایت ہے کہ حضرت عمر بن الخطاب نے ایک بختی اونٹ ہدی کیا پھر اس کی قیمت سو دینار لگ گئی تو وہ نبی صلی اللہ علیہ و آلہ و سلم کی خدمت میں حاضر ہوئے اور عرض کیا یا رسول صلی اللہ علیہ و آلہ و سلم میں نے ایک بختی اونٹ ہدی کیا ہے اور مجھے اس کی قیمت میں سو دینار مل رہے ہیں تو کیا میں اس کو فروخت کر کے اس کی قیمت سے کوئی اور اوبٹ خرید لوں؟ آپ صلی اللہ علیہ و آلہ و سلم نے فرمایا نہیں اسی کو ذبح کرو۔، ابو داؤد کہتے ہیں کہ یہ آپ صلی اللہ علیہ و آلہ و سلم نے اس لئے فرمایا تھا کیونکہ وہ (یعنی حضرت عمر رضی اللہ عنہ) اس کا شعار کر چکے تھے۔

جو شخص اپنی ہدی بھیج دے اور خود نہ جائے

عبد اللہ بن مسلمہ، افلح بن حمید، قاسم، حضرت عائشہ رضی اللہ عنہا سے روایت ہے کہ میں نے رسول صلی اللہ علیہ و آلہ و سلم کے اونٹوں کے قلادے بٹے، پھر آپ صلی اللہ علیہ و آلہ و سلم نے ان کا اشعار کیا اور وہ قلاوے ان کے گلے میں ڈال دیئے اور ان کو بیت اللہ کی طرف روانہ کر دیا اور آپ صلی اللہ علیہ و آلہ و سلم خود مدینہ میں تشریف فرما رہے اور کوئی شے جو حلال تھی آپ صلی اللہ علیہ و آلہ و سلم پر حرام نہیں ہوئی۔

یزید بن خالد، قتیبہ بن سعید، لیث بن سعد، ابن شہاب، عروہ، عمرہ بنت عبدالرحمن حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم مدینہ سے ہدی کے جانور روانہ فرماتے میں ان کے قلاوے بٹا کرتی تھی اور آپ صلی اللہ علیہ و آلہ و سلم ان چیزوں سے پرہیز نہ کرتے جن سے احرام والا پرہیز کرتا ہے

مسدد، بشر، بن مفضل، ابن عون، قاسم بن محمد، ابراہیم، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے ہدی کے جانور روانہ فرمائے اور میں نے اپنے ہاتھ سے روئی کے قلاوے بٹے ہوئے تھے جو ہمارے پاس موجود تھی۔ پھر صبح کو آپ صلی اللہ علیہ و آلہ و سلم حلال اٹھے وہ کام کر کے جو حلال اپنی بیوی سے کرتا ہے (یعنی آپ صلی اللہ علیہ و آلہ و سلم نے صحبت کی اور ہدی کے بھیجنے سے آپ صلی اللہ علیہ و آلہ و سلم محرم نہیں ہوئے۔

ہدی کے جانور پر سواری کر نے کا بیان

قعنبی، مالک، ابو زناد، اعرج، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے ایک شخص کو دیکھا جو ہدی کا اونٹ ہانک رہا تھا آپ صلی اللہ علیہ و آلہ و سلم نے فرمایا اس پر سوار ہو جا اس نے کہا یہ تو ہدی کا اونٹ ہے آپ صلی اللہ علیہ و آلہ و سلم نے پھر فرمایا سوار ہو جا، افسوس ہے تجھ پر، آپ صلی اللہ علیہ و آلہ و سلم نے یہ دوسری بار فرمایا یا تیسری بار۔

احمد بن حنبل، یحیی بن سعید، ابن جریج، ابو زبیر، جابر بن عبداللہ حضرت ابو ہریرہ رضی اللہ عنہ سے روایت ہے کہ میں نے حضرت جابر رضی اللہ عنہ سے پوچھا کہ ہدی کے جانور پر سوار ہونا کیسا ہے؟ انہوں نے کہا کہ میں نے رسول صلی اللہ علیہ و آلہ و سلم کو یہ فرماتے ہوئے سنا ہے کہ آہستگی سے سوار ہو جا اگر تو مجبور ہو یہاں تک کہ دوسری سواری پالے۔

ہدی اپنے مقام پر پہنچنے سے پہلے ہلاک ہو جائے تو کیا کرے؟

محمد بن کثیر، سفیان ہشام، حضرت ناجیۃ الا سلمی رضی اللہ عنہ سے روایت ہے کہ رسول صلی اللہ علیہ و آلہ و سلم نے ان کے ساتھ ہدی کے جانور روانہ فرمائے تو فرمایا اگر ان میں سے کوئی مر نے لگے تو پھر اس کو ذبح کر ڈال پھر (وہ جوتے جو قلادہ کے طور پر اس کے گلے میں لٹکے ہوئے ہیں) جوتوں کو اس کے خون سے رنگ دے پھر اس کو لوگوں کے واسطے چھوڑ دے۔

سلیمان بن حرب، مسدد، حماد، مسدد، عبدالوارث، مسدد، ابو تیاح، حضرت عبداللہ بن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے کسی اسلمی کو بھیجا اٹھارہ اونٹ ہدی کے دے کر۔ وہ بولا اگر ان میں سے کوئی چلنے سے عاجز ہو جائے تو کیا کروں؟ آپ صلی اللہ علیہ و آلہ و سلم نے فرمایا اس کو ذبح کر دینا اور قلادہ کے جوتا کو اس کے خون میں رنگ کر گردن پر چھاپا مار دینا۔ (تا کہ نشانی ہو کہ یہ ہدی کا اونٹ ہے) لیکن نہ تو تو خود اس کا گوشت کھانا اور نہ ہی تیرے ساتھی اس کا گوشت کھائیں عبدالوارث کی روایت میں افر بہا کی بجائے اجعلہ علی صفتہا ہے ابو داؤد کہتے ہیں کہ میں نے ابو سلمہ سے سنا ہے وہ کہتے تھے کہ سند اور معنی کا درست کر لینا تمہارے لیے کافی ہے۔

اونٹ کو نحر کر نے کا طریقہ

ہارون بن عبد اللہ، محمد، ، یعلی، عبید، محمد بن اسحاق ، ابن ابی نجیح، مجاہد، عبدالرحمن ابن ابی لیلی، علی سے روایت ہے کہ رسول اللہ صلی اللہ علیہ و آلہ و سلم نے اونٹوں کو نحر (قربان) کیا تو تیس اونٹ اپنے دست مبارک سے قربان کیے اور (باقی ماندہ کے لیے) مجھے حکم کیا پس باقی ماندہ اونٹوں کو میں نے قربان کیا۔

ابراہیم بن موسی، مسدد، عیسی، ابراہیم، ثور، راشد بن سعد، عبداللہ بن عامر بن لحی، حضرت عبداللہ بن قرط رضی اللہ عنہ سے روایت ہے کہ نبی صلی اللہ علیہ و آلہ و سلم نے ارشاد فرمایا اللہ کے نزدیک مرتبہ میں بڑا دن یوم النحر ہے اور پھر یوم القر ہے یعنی یوم النحر کا دوسرا دن۔ راوی کا بیان ہے کہ اس دن رسول صلی اللہ علیہ و آلہ و سلم کے نحر کر نے کے لیے پانچ (یا چھ) اونٹ لائے گئے جن میں سے ہر اونٹ آپ صلی اللہ علیہ و آلہ و سلم سے قریب تر ہوتا جاتا تھا تاکہ آپ صلی اللہ علیہ و آلہ و سلم پہلے اس کو نحر فرمائیں (پس جب وہ نحر کیے گئے) اور اپنے پہلوؤں پر گر پڑے اس وقت آپ صلی اللہ علیہ و آلہ و سلم نے کوئی بات آہستگی سے فرمائی جس کو میں نہیں سن سکا لیکن بعد میں معلوم ہوا کہ آپ صلی اللہ علیہ و آلہ و سلم نے فرمایا تھا جس کا جی چاہے اس میں سے گوشت کا ٹکڑا کاٹ لے

محمد بن حاتم، عبدالرحمن بن مہدی، عبداللہ بن مبارک، حرملہ بن عمران، عبداللہ بن حارث، حضرت عرفہ بن حارث کندی رضی اللہ عنہ سے روایت ہے کہ حجۃ الوداع کے موقع پر میں رسول اللہ صلی اللہ علیہ و آلہ و سلم کے ساتھ تھا (جب ذبح کر نے کے لیے) اونٹ لائے گئے تو آپ صلی اللہ علیہ و آلہ و سلم نے فرمایا ابو الحسن کو بلاؤ(یہ حضرت علی کی کنیت تھی) لہذا حضرت علی کو بلایا گیا (جب وہ آ گئے تو) آپ صلی اللہ علیہ و آلہ و سلم نے حضرت علی رضی اللہ عنہ سے فرمایا تم بھالا کو نیچے سے پکڑ لو اور خود آپ صلی اللہ علیہ و آلہ و سلم نے اس کو اوپر سے پکڑا اور پھر بھالا اونٹ کے حلق پر مارا (یعنی اس کو نحر کیا) جب آپ اس کام سے فارغ ہو گئے تو آپ صلی اللہ علیہ و آلہ و سلم اپنے خچر پر سوار ہوئے اور حضرت علی رضی اللہ عنہ کو اپنے پیچھے بٹھایا۔

عثمان بن ابی شیبہ، ابو خالد، ابن جریح ابی زبیر، جابر، عبدالرحمن بن سابط سے روایت ہے کہ نبی صلی اللہ علیہ و آلہ و سلم اور آپ صلی اللہ علیہ و آلہ و سلم کے اصحاب اونٹ کو اسی طریقہ پر نحر کرتے تھے کہ وہ اس کو کھڑا کر کے اس کا بایاں ہاتھ باندھ دیتے تھے۔ اور باقی تین ہاتھ پاؤں پر وہ کھڑا رہتا تھا۔

احمد بن حنبل، ہشیم، یونس، زیاد بن جبیر سے روایت ہے کہ میں منیٰ میں حضرت عبداللہ بن عمر کے ساتھ تھا۔ ابن عمر ایک شخص کے پاس سے گزرے جو اونٹ کو بیٹھا کر نحر کر رہا تھا۔ آپ صلی اللہ علیہ و آلہ و سلم نے اس سے فرمایا اس کو کھڑا کر کے اور باندھ کر نحر یہی رسول اللہ صلی اللہ علیہ و آلہ و سلم کا طریقہ تھا

عمرو بن عون، ابن عیینہ، عبدالکریم، مجاہد، عبدالرحمن بن ابی لیلی، حضرت علی رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے مجھے حکم دیا کہ (ذبح کے وقت) میں اونٹوں کے قریب موجود ہوں اور (جب ذبح ہو جائیں تو) ان کی کھالوں اور جھولوں کو تقسیم کر دوں نیز یہ بھی تاکید فرمائی کہ میں قصائی کو اس میں سے کچھ نہ دوں حضرت علی فرماتے ہیں کہ قصائی کو ہم اپنے پاس سے دیتے تھے۔

احرام باندھنے کا وقت

محمد بن منصور، یعقوب، ابن ابراہیم، ابن اسحاق ، خصیف بن عبدالرحمن، سعید بن جبیر سے روایت ہے کہ میں نے حضرت ابن عباس سے عرض کیا کہ مجھے اس بات پر حیرت ہے کہ صحابہ نے آپ صلی اللہ علیہ و آلہ و سلم کے احرام باندھنے کے وقت کے بارے میں اختلاف کیا ہے۔ اس پر حضرت ابن عباس نے فرمایا اصل صورت حال سے میں سب سے زیادہ واقف ہوں۔ بات یہ ہے۔ کہ آپ صلی اللہ علیہ و آلہ و سلم نے ایک ہی حج کیا اور یہی اختلاف کا سبب ہے (اس کی تفصیل یوں ہے) رسول صلی اللہ علیہ و آلہ و سلم مدینہ سے حج کے ارادہ سے نکلے جب آپ صلی اللہ علیہ و آلہ و سلم نے ذوالحلیفہ کی اپنی مسجد میں دو رکعت نماز پڑھی اور اسی جگہ احرام باندھا اور نماز سے فراغت کے بعد حج کا تلبیہ پڑھا پس کچھ لوگوں نے اس کو سنا (اور کچھ لوگوں نے نہ سنا) لیکن میں نے اس کو یاد رکھا۔ اس کے بعد آپ صلی اللہ علیہ و آلہ و سلم اونٹ پر سوار ہوئے اور جب اونٹ سیدھا کھڑا ہو گیا تو آپ صلی اللہ علیہ و آلہ و سلم نے پھر حج کا تلبیہ پڑھا کچھ لوگوں نے اس وقت سنا جس کی وجہ یہ ہے کہ لوگ آپ صلی اللہ علیہ و آلہ و سلم کے پاس (اکٹھے ہو کر نہیں بلکہ) الگ الگ ٹولیوں کی شکل میں آرہے تھے تو جن لوگوں نے اس وقت سنا وہ یہی سمجھے کہ آپ صلی اللہ علیہ و آلہ و سلم نے ابھی اہلال کیا ہے (تلبیہ پڑھا ہے) یعنی جس وقت آپ صلی اللہ علیہ و آلہ و سلم کا اونٹ سیدھا کھڑا ہو گیا۔ پھر آپ صلی اللہ علیہ و آلہ و سلم وہاں سے روانہ ہو گئے جب آپ صلی اللہ علیہ و آلہ و سلم بیداء نامی مقام کی بلندی پر چڑھے تو آپ صلی اللہ علیہ و آلہ و سلم نے پھر اہلال کیا (یعنی تلبیہ پڑھا) کچھ لوگوں نے اس وقت سنا اور انھوں نے لوگوں سے یہی بیان کیا کہ آپ صلی اللہ علیہ و آلہ و سلم نے تلبیہ اس وقت پڑھا جب آپ صلی اللہ علیہ و آلہ و سلم بیداء کی بلندی پر چڑھے۔ مگر بخدا آپ صلی اللہ علیہ و آلہ و سلم نے اپنی ہی مسجد میں اہلال کر لیا تھا اس کے بعد دوسری مرتبہ اس وقت اہلال کیا۔ جب آپ بیداء کی بلندی پر چڑھے حضرت سعید بن جبیر کہتے ہیں کہ جس نے ابن عباس کے قول کو اختیار کیا ہے اس نے اسی مسجد میں دو رکعت نماز سے فراغت کے بعد اہلال کیا۔

قعبنی، مالک، موسیٰ بن عقبہ، سالم بن عبد اللہ، حضرت عبداللہ بن عمر رضی اللہ عنہ سے روایت ہے کہ انہوں نے کہا یہ ہے وہ مقام بیداء جس کے متعلق تم رسول اللہ صلی اللہ علیہ و آلہ و سلم کی نسبت جھوٹ گھڑتے ہو آپ صلی اللہ علیہ و آلہ و سلم نے اہلال نہیں کیا مگر اپنی ذوالحیفہ کی مسجد میں۔

قعنبی، مالک، سعید بن ابی سعید، عبید بن جریج سے روایت ہے کہ انہوں نے حضرت عبداللہ بن عمر رضی اللہ عنہ سے کہا کہ اے ابو عبدالرحمن میں نے تم کو چار ایسی چیزیں کرتے دیکھا ہے جو میں نے تمھارے ساتھیوں میں سے کسی کو کرتے نہیں دیکھا انہوں نے کہا وہ کیا چیزیں ہیں؟ میں نے کہا کہ تم طواف میں صرف رکن یمانی اور حجر اسود کو چھوتے ہو اور تم ایسے جوتے پہنتے ہو جس کے چمڑے میں بال نہیں ہوتے اور تم (بالوں یا کپڑوں کو رنگنے میں) زرد رنگ کا استعمال کرتے ہو اور میں نے دیکھا کہ جب تم مکہ میں ہوتے ہو (تو چاند دیکھتے ہی احرام نہیں باندھتے بلکہ) یوم الترویہ (آٹھویں تاریخ) کو باندھتے ہو جبکہ اور تمام لوگ چاند دیکھتے ہی احرام باندھ لیتے ہیں حضرت عبداللہ بن عمر رضی اللہ عنہ نے جواب دیا کہ جہاں تک ارکان کو چھونے کی بات ہے تو میں نے رسول اللہ صلی اللہ علیہ و آلہ و سلم کو کسی رکن کو چھوتے نہیں دیکھا سوائے رکن یمانی اور حجر اسود کے اور بغیر بالوں کے چمڑے کے جوتے کے متعلق عرض ہے کہ میں نے آپ صلی اللہ علیہ و آلہ و سلم کو ایسے چمڑے کے جوتے پہنے دیکھا ہے جس میں بال نہیں تھے اور آپ صلی اللہ علیہ و آلہ و سلم انھیں کو پہنے پہنے وضو بھی کر لیتے تھے اس لیے میں بھی ایسے ہی جوتے پہننا پسند کرتا ہوں اور زرد رنگ کی بات یہ ہے کہ میں نے آپ صلی اللہ علیہ و آلہ و سلم کو زرد رنگ سے (بالوں یا کپڑوں) کو رنگتے ہوئے دیکھا ہے پس اسی لیے میں بھی زرد رنگ سے رنگنا پسند کرتا ہوں اور اہلال (احرام باندھنے) کی بات ہی ہے کہ میں نے آپ صلی اللہ علیہ و آلہ و سلم کو تلبیہ پڑھتے نہیں سنا یہاں تک کہ آپ صلی اللہ علیہ و آلہ و سلم کا اونٹ چلنے کے واسطے کھڑا ہو جاتا ہے۔

احمد بن حنبل، محمد بن بکر ابن جریج، محمد بن منکدر، حضرت انس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے مدینہ میں ظہر کی چار رکعت نماز پڑھی اور ذوالحلیفہ جا کر عصر کی دو رکعتیں پڑھیں اور رات وہیں گزری جب صبح ہوئی تو اپنے اونٹ پر سوار ہوئے اور جب وہ سیدھا کھڑا ہو گیا تو تلبیہ پڑھا۔

احمد بن حنبل، روح، اشعث، حسن، حضرت انس بن مالک رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ظہر کی نماز (ذوالحلیفہ میں) پڑھی پھر اپنے اونٹ پر سوار ہوئے اور جب بیداء پہاڑ کی بلندی پر چڑھے تو تلبیہ پڑھا۔

محمد بن بشار، وہب ابن جریر، محمد بن اسحاق ، ابی زناد، حضرت عائشہ رضی اللہ عنہا بنت سعد بن ابی وقاص رضی اللہ عنہ سے روایت ہے کہ حضرت سعد کا بیان ہے کہ نبی صلی اللہ علیہ و آلہ و سلم جب فرع کے راستہ سے مکہ جاتے تو اس وقت تلبیہ پڑھتے جب آپ صلی اللہ علیہ و آلہ و سلم کا اونٹ سیدھا کھڑا ہو جاتا اور جب احد کے راستہ سے جاتے تو بیداء کی بلندی پر چڑھ کر تلبیہ پڑھتے۔

حج میں شرط لگانے کا بیان

احمد بن حنبل، عباد، عوام، ہلال بن خباب، عکرمہ، حضرت ابن عباس رضی اللہ عنہ سے روایت ہے کہ ضباعہ بنت زبیر رسول صلی اللہ علیہ و آلہ و سلم کی خدمت حاضر ہوئیں اور عرض کیا یا رسول اللہ صلی اللہ علیہ و آلہ و سلم میں حج کرنا چاہتی ہوں تو کیا میں شرط کر سکتی ہوں؟ آپ صلی اللہ علیہ و آلہ و سلم نے فرمایا ہاں پوچھا کس طرح؟ آپ صلی اللہ علیہ و آلہ و سلم نے فرمایا یوں کہہ لَبَّیکَ اللَّهُمَّ لَبَّیکَ اور میرے احرام کھولنے کی جگہ وہی ہے جہاں تو مجھے روک دے۔

حج مفرد کا بیان

عبد اللہ بن مسلمہ قعنبی، مالک، عبدالرحمن بن قاسم، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم نے حج میں افراد کیا (یعنی صرف حج کی نیت کی قران اور تمتع نہیں کیا)

سلیمان بن حرب، حماد بن زید، موسیٰ بن اسماعیل، حماد، ابن سلمہ، موسی، وہیب، ہشام بن عروہ، حضرت عائشہ رضی اللہ عنہا سے روایت ہے وہ فرماتی ہیں کہ ہم رسول اللہ صلی اللہ علیہ و آلہ و سلم کے ساتھ نکلے جبکہ ذی الحجہ کا چاند آن پہنچا تھا آپ صلی اللہ علیہ و آلہ و سلم جب ذوالحلیفہ میں پہنچے تو فرمایا جو شخص حج کا احرام باندھنا چاہے وہ حج کا احرام باندھے اور جو عمرہ کا باندھنا چاہے وہ عمرہ کا احرام باندھے موسیٰ نے وہیب کی حدیث میں کہا ہے کہ آپ صلی اللہ علیہ و آلہ و سلم نے فرمایا اگر میں ہدی کا جانور نہ رکھتا ہوتا تو میں عمرہ کا احرام باندھتا اور موسیٰ نے حماد بن سلمہ کی حدیث میں کہا ہے کہ آپ صلی اللہ علیہ و آلہ و سلم نے فرمایا میں تو حج کا احرام باندھوں گا کیونکہ میرے ساتھ ہدی (کا جانور) ہے اس کے بعد روایت میں سب کا اتفاق ہے حضرت عائشہ رضی اللہ عنہا فرماتی ہیں کہ میں ان لوگوں میں تھی جنھوں نے عمرہ کا احرام باندھا تھا راستہ میں مجھے حیض آگیا جب میرے پاس رسول اللہ صلی اللہ علیہ و آلہ و سلم تشریف لائے تو میں رو رہی تھی آپ صلی اللہ علیہ و آلہ و سلم نے پوچھا کیوں روتی ہے؟میں نے کہا کاش میں اس سال (عمرہ کے لیے) نہ نکلی ہوتی آپ صلی اللہ علیہ و آلہ و سلم نے فرمایا عمرہ چھوڑ دے اور سر کے بال دھو ڈال اور کنگھی کر موسیٰ نے کہا (آپ صلی اللہ علیہ و آلہ و سلم نے یہ بھی فرمایا کہ) حج کا احرام باندھ لے اور سلیمان نے کہا (آپ صلی اللہ علیہ و آلہ و سلم نے یہ فرمایا تھا) جو کام مسلمان کریں تو بھی کرتی جا (سوئے طواف کے) حضرت عائشہ رضی اللہ عنہا فرماتی ہیں پس جب واپسی کی رات ہوئی تو رسول اللہ صلی اللہ علیہ و آلہ و سلم نے (حضرت عائشہ رضی اللہ عنہا کے بھائی) عبدالرحمن کو حکم کیا تو وہ ان کو تنعیم لے گئے (تنعیم ایک مقام کا نام ہے جو حرم سے خارج ہے) موسیٰ نے اتنا اضافہ کیا کہ حضرت عائشہ رضی اللہ عنہا نے عمرہ کا احرام باندھا اور خانہ کعبہ کا طواف کیا پس اللہ تعالی نے ان کے حج اور عمرہ کو پورا کر دیا ہشام نے کہا اس میں ان پر کوئی ہدی لازم نہ آئی (ابو داؤد کہتے ہیں کہ) موسیٰ نے حماد بن سلمہ کی حدیث میں یہ اضافہ کیا ہے کہ جب بطحاء کی رات ہوئی تو حضرت عائشہ رضی اللہ عنہا حیض سے پاک ہو گئیں۔

"قعنبی، عبداللہ بن مسلمہ، مالک، ابی اسود، محمد بن عبدالرحمن، بن نوفل، عروہ بن زبیر، حضرت عائشہ رضی اللہ عنہ سے روایت ہے کہ حجۃ الوداع کے سال ہم رسول اللہ صلی اللہ علیہ و آلہ و سلم کے ساتھ نکلے پس ہم میں سے کچھ لوگوں نے عمرہ کا احرام باندھا اور کچھ لوگوں نے حج اور عمرہ دونوں کا احرام باندھا اور بعض نے صرف حج کا اور آپ صلی اللہ علیہ و آلہ و سلم نے صرف حج کا احرام باندھا تھا پس جس نے صرف حج کا احرام باندھا تھا یا حج اور عمرہ دونوں کا اس نے یوم النحر تک احرام نہ کھولا۔
ابن سرح، ابن وہب، مالک، حضرت ابو الاسود رضی اللہ عنہ سے اسی سند کے ساتھ یہ حدیث مروی ہے اس میں یہ اضافہ ہے کہ جس نے صرف عمرہ کا احرام باندھا تھا اس نے عمرہ کر کے احرام کھول دیا۔"

ابن سرح، ابن وہب، مالک، حضرت ابو الاسود رضی اللہ عنہ سے اسی سند کے ساتھ یہ حدیث مروی ہے اس میں یہ اضافہ ہے کہ جس نے صرف عمرہ کا احرام باندھا تھا اس نے عمرہ کر کے احرام کھول دیا۔

قعنبی، مالک، ابن شہاب، عروہ بن زبیر، حضرت عائشہ رضی اللہ عنہا سے روایت ہے کہ حجۃ الوداع کے سال ہم رسول اللہ صلی اللہ علیہ و آلہ و سلم کے ساتھ نکلے تو ہم نے عمرہ کا احرام باندھا پھر رسول اللہ صلی اللہ علیہ و آلہ و سلم نے فرمایا جس شخص کے ساتھ ہدی کا جانور ہو وہ عمرہ کے ساتھ حج کا بھی احرام باندھے اور جب تک وہ دونوں سے فارغ نہ ہو جائے احرام نہ کھولے۔ حضرت عائشہ رضی اللہ عنہا فرماتی ہیں کہ میں مکہ اس حال میں پہنچی کہ میں حائضہ تھی نہ تو میں نے طواف کیا تھا اور نہ صفا مروہ کے درمیان سعی کی تھی اس صورت حال کی میں نے رسول اللہ صلی اللہ علیہ و آلہ و سلم سے شکایت کی تو آپ صلی اللہ علیہ و آلہ و سلم نے فرمایا اپنے سر کے بال کھول کنگھی کر عمرہ چھوڑ دے اور حج کا احرام باندھ لے پس میں نے ایسا ہی کیا جب ہم حج کر چکے تو آپ صلی اللہ علیہ و آلہ و سلم نے عبدالرحمن بن ابی بکر کے ساتھ تنعیم بھیج دیا اور میں نے عمرہ ادا کیا آپ صلی اللہ علیہ و آلہ و سلم نے فرمایا یہ عمرہ تیرے پہلے والے عمرہ کا بدل ہے پھر جن لوگوں نے عمرہ کا احرام باندھا تھا وہ طواف اور سعی کر کے حلال ہو گئے اور انہوں نے منیٰ سے واپسی کے بعد حج کے واسطے دوسرا طواف کیا اور جن لوگوں نے حج اور عمرہ دونوں کی نیت کی تھی انہوں نے ایک ہی طواف کیا۔

ابو سلمہ، موسیٰ بن اسماعیل، حماد، عبدالرحمن بن قاسم، حضرت عائشہ رضی اللہ عنہا سے روایت ہے کہ ہم نے حج کا لبیک کہا جب ہم سرف میں پہنچے تو مجھے حیض آگیا جب رسول صلی اللہ علیہ و آلہ و سلم میرے پاس تشریف لائے تو میں رو رہی تھی آپ صلی اللہ علیہ و آلہ و سلم نے پوچھا اے عائشہ تو کیوں روتی ہے؟ میں نے کہا مجھے حیض آگیا ہے کاش میں حج کو نہ آئی ہوتی آپ صلی اللہ علیہ و آلہ و سلم نے فرمایا سبحان اللہ یہ تو وہ چیز ہے جو اللہ تعالی نے آدم کی تمام بیٹیوں کو لکھ دی ہے آپ صلی اللہ علیہ و آلہ و سلم نے فرمایا سب ارکان ادا کر سوائے طواف کے پس جب ہم مکہ سے آئے تو آپ صلی اللہ علیہ و آلہ و سلم نے فرمایا جس کا دل چاہے حج کے احرام کو عمرہ کے احرام میں بدل دے سوائے اس شخص کے جس کے ساتھ ہدی کا جانور ہے حضرت عائشہ فرماتی ہیں کہ یوم النحر (دسویں تاریخ) کو آپ صلی اللہ علیہ و آلہ و سلم نے اپنی ازواج کی طرف سے ایک گائے ذبح کی۔ جب بطحاء کی رات آئی اور حضرت عائشہ رضی اللہ عنہا حیض سے پاک ہو گئیں تو انہوں نے آپ صلی اللہ علیہ و آلہ و سلم سے عرض کیا یا رسول اللہ صلی اللہ علیہ و آلہ و سلم میرے ساتھ کی عورتیں حج اور عمرہ کر کے لوٹیں گی اور میں صرف حج کر کے تو رسول اللہ صلی اللہ علیہ و آلہ و سلم نے عبدالرحمن بن ابی بکر کو حکم دیا وہ حضرت عائشہ رضی اللہ عنہا کو تنعیم میں لے گئے جہاں انہوں نے عمرہ کا احرام باندھا۔

عثمان بن ابی شیبہ، جریر، منصور، ابراہیم، اسود، حضرت عائشہ رضی اللہ عنہا سے روایت ہے کہ ہم رسول اللہ صلی اللہ علیہ و آلہ و سلم کے ساتھ حج کے لیے نکلے پس جب ہم مکہ پہنچے تو ہم نے بیت اللہ کا طواف کیا اور جن لوگوں کے پاس ہدی نہ تھی ان کو آپ صلی اللہ علیہ و آلہ و سلم نے عمرہ کا احرام کھول دینے کا حکم فرمایا پس جن لوگوں کے پاس ہدی نہ تھی انہوں نے احرام کھول دیا۔

محمد بن یحیی بن فارس، عثمان بن عمر، یونس، زہری، عروہ، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم نے فرمایا اگر مجھے پہلے سے یہ حال معلوم ہوتا تو میں بھی اپنے ساتھ ہدی نہ لاتا محمد بن یحیی کہتے ہیں کہ مجھے یوں یاد پڑتا ہے کہ (میرے شیخ عثمان بن عمرو نے) یوں روایت کیا تھا میں بھی لوگوں کے ساتھ عمرہ کر کے احرام کھول دیتا (محمد کہتے ہیں کہ رسول اللہ صلی اللہ علیہ و آلہ و سلم کے اس قول کا مطلب یہ ہے کہ) تاکہ سب لوگ یکساں ہو جاتے۔

قتیبہ بن سعید، لیث، ابی زبیر، حضرت جابر رضی اللہ عنہ سے روایت ہے کے ہم رسول اللہ صلی اللہ علیہ و آلہ و سلم کے ساتھ حج افراد کا احرام باندھ کر آئے جب کہ حضرت عائشہ رضی اللہ عنہا نے عمرہ کا احرام باندھا تھا حضرت عائشہ رضی اللہ عنہا جب صرف میں پہنچیں تو ان کو حیض آگیا یہاں تک کہ ہم مکہ پہنچ گئے اور وہاں پہنچ کر ہم نے خانہ کعبہ کا طواف کیا اور صفا و مروہ کے درمیان سعی کی پس رسول اللہ صلی اللہ علیہ و آلہ و سلم نے حکم فرمایا کہ جس کے ساتھ ہدی نہیں ہے وہ احرام کھول ڈالے اور حلال ہو جائے ہم نے پوچھا کیا کیا چیزیں حلال ہوں گی؟ آپ صلی اللہ علیہ و آلہ و سلم نے فرمایا تمام چیزیں پس ہم نے عورتوں سے صحبت کی خوشبو لگائی اور سلے ہوئے کپڑے پہنے حالانکہ ابھی عرفہ میں چار راتیں باقی تھیں پھر ترویہ کے دن (آٹھویں تاریخ میں) ہم نے حج کا احرام باندھا جب حضور صلی اللہ علیہ و آلہ و سلم حضرت عائشہ رضی اللہ عنہا کے پاس گئے تو دیکھا کہ وہ رو رہی ہیں آپ صلی اللہ علیہ و آلہ و سلم نے پوچھا کیوں روتی ہو؟ انہوں نے کہا کہ مجھے حیض آگیا سب لوگوں نے احرام کھول دیا اور میں نے نہیں کھولا اور ابھی تک خانہ کعبہ کا طواف بھی نہیں کیا اب لوگ حج کے لئے روانہ ہو رہے ہیں آپ صلی اللہ علیہ و آلہ و سلم نے فرمایا یہ حیض تو امر تقدیری ہے جو اللہ نے آدم کی تمام بیٹیوں کے لیے رکھ دیا ہے لہذا تم غسل کر کے حج کا احرام باندھ لو پس انہوں نے غسل کیا اور سب ارکان ادا کیے جب حیض سے پاک ہو گئیں تو خانہ کعبہ کا طواف کیا اور صفا و مروہ کے درمیان سعی کی اس کے بعد رسول اللہ صلی اللہ علیہ و آلہ و سلم نے فرمایا اب تم حج اور عمرہ دونوں سے فارغ ہو گئی ہو انہوں نے عرض کیا یا رسول اللہ صلی اللہ علیہ و آلہ و سلم میرے دل میں ایک خلجان سا ہے اور وہ یہ کہ میں نے حج کی ابتداء میں بیت اللہ کا طواف نہیں کیا تھا (تو کیا اب میں کر لوں؟) آپ صلی اللہ علیہ و آلہ و سلم نے عبدالرحمن سے فرمایا ان کو لے جاؤ اور تنعیم سے عمرہ کر الا یہ واقعہ حصبہ کی رات کا ہے۔

احمد بن حنبل، یحیی بن سعید، ابن جریج، ابو زبیر، حضرت جابر رضی اللہ عنہ سے (ایک دوسری سند کے ساتھ) یہی روایت مذکور ہے اس میں یہ اضافہ ہے کہ آپ صلی اللہ علیہ و آلہ و سلم نے حضرت عائشہ رضی اللہ عنہا سے فرمایا حج کا احرام باندھ لو پھر حج کرو اور وہ تمام کرو جو حاجی لوگ کرتے ہیں مگر نہ تو خانہ کعبہ کا طواف کرنا اور نماز پڑھنا۔

عباس بن ولید بن مرید، اوزاعی، عطاء بن رباح، حضرت جابر بن عبداللہ رضی اللہ عنہ سے روایت ہے کہ ہم نے رسول اللہ صلی اللہ علیہ و آلہ و سلم کے ساتھ صرف حج کا احرام باندھا اور اس کے ساتھ کسی چیز کو نہیں ملایا (یعنی حج کے ساتھ عمرہ کی نیت نہیں کی) جب ہم مکہ پہنچے تو ماہ ذی الحجہ کی چار راتیں گذر چکی تھیں پس ہم نے طواف کیا اور (صفا و مروہ کے درمیان) سعی کی اس کے بعد رسول اللہ صلی اللہ علیہ و آلہ و سلم نے ہم کو احرام کھول دینے کا حکم فرمایا اور فرمایا اگر میرے ساتھ ہدی کا جانور نہ ہوتا تو میں بھی احرام کھول دیتا اس وقت سراقہ بن مالک نے کھڑے ہو کر سوال کیا یا رسول اللہ صلی اللہ علیہ و آلہ و سلم یہ رعایت آپ صلی اللہ علیہ و آلہ و سلم نے ہم کو اس سال کے لیے عنایت فرمائی ہے یا ہمیشہ کے لیے؟ آپ صلی اللہ علیہ و آلہ و سلم نے فرمایا ہمیشہ کے لیے امام اوزاعی فرماتے ہیں کہ میں نے عطاء بن ابی رباح سے اس روایت کو سنا تھا لیکن میرے حافظہ سے نکال گئی تھی بعد میں جب ابن جریح سے ملاقات ہوئی تو انہوں نے یاد دلا دی۔

موسیٰ بن اسماعیل، حماد بن قیس بن سعد، عطاء بن ابی رباح، حضرت جابر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم اور آپ صلی اللہ علیہ و آلہ و سلم کے اصحاب جب مکہ میں آئے تو ذی الحجہ کی چار راتیں گذر چکی تھیں جب طواف اور صفاء مروہ کے درمیان سعی سے فارغ ہو کر گئے تو رسول اللہ صلی اللہ علیہ و آلہ و سلم نے فرمایا اس حج کو عمرہ میں تبدیل کر لو مگر جس کے ساتھ ہدی کا جانور ہو وہ ایسا نہ کرے جب یوم الترویہ ہوا (یعنی آٹھویں تاریخ ہوئی) تو صحابہ کرام نے حج کا احرام باندھا اور یوم النحر ہوا (یعنی دسویں تاریخ ہوئی) تو خانہ کعبہ کا طواف کیا مگر صفا و مروہ کے بیچ سعی نہ کی

احمد بن حنبل، عبدالوہاب، حبیب، حضرت جابر بن عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم اور آپ صلی اللہ علیہ و آلہ و سلم کے اصحاب نے حج کا احرام باندھا اور اس دن ان میں سے کسی کے پاس بھی ہدی نہ تھی سوائے حضور صلی اللہ علیہ و آلہ و سلم اور حضرت طلحہ رضی اللہ عنہ کے نیز حضرت علی رضی اللہ عنہ جو یمن سے آئے تھے ان کے پاس بھی ہدی کا جانور تھا حضرت علی رضی اللہ عنہ نے اس چیز کی نیت کی جس چیز کی نیت رسول اللہ صلی اللہ علیہ و آلہ و سلم نے کی تھی آپ صلی اللہ علیہ و آلہ و سلم نے صحابہ کرام کو حکم دیا کہ حج کو عمرہ سے بدل دیں اور طواف و سعی سے فارغ ہو کر بال کترائیں اور احرام کھول ڈالیں مگر جس کے ساتھ ہدی کا جانور ہو وہ احرام نہ کھولے یہ سن کر صحابہ کرام نے عرض کیا یا رسول اللہ صلی اللہ علیہ و آلہ و سلم کیا ہم منیٰ کو اس حال میں جائیں کہ ہمارے ذکروں سے منیٰ بہتی ہوئی ہو؟ جب آپ صلی اللہ علیہ و آلہ و سلم کو اس کی اطلاع ہوئی تو آپ صلی اللہ علیہ و آلہ و سلم نے فرمایا اگر میں پہلے سے یہ امر جانتا تو میں اپنے ساتھ ہدی نہ لاتا اور اگر میرے ساتھ ہدی نہ ہوتی تو میں بھی احرام کھول دیتا۔


عثمان بن ابی شیبہ، محمد بن جعفر، شعبہ، مجاہد، حضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا یہ وہ عمرہ ہے جس سے ہم نے فائدہ اٹھایا جس کے پاس ہدی نہ ہو وہ حلال ہو جائے اس لیے سب چیزیں حلال ہو گئیں اور قیامت ایام حج میں عمرہ کرنا جائز ہو گیا ابو داؤد کہتے ہیں کہ یہ منکر ہے اور یہ ابن عباس کا قول ہے۔

عبید اللہ بن معاذ، نہاس، عطاء، حضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جب کوئی شخص حج کا احرام باندھ کر مکہ آئے اور طواف و سعی کر چکے تو وہ حلال ہو گیا اور اب اس کا احرام (بجائے حج کے) عمرہ کا ہو گیا ابو داؤد کہتے ہیں کہ اس روایت کو ابن جریج نے ایک شخص کے واسطہ سے حضرت عطاء سے روایت کیا ہے اس میں یہ ہے کہ اصحاب رسول صلی اللہ علیہ و آلہ و سلم صرف حج کا احرام باندھ کر مکہ آئے تھے تو رسول صلی اللہ علیہ و آلہ و سلم نے ان کے حج کو عمرہ سے بدل دیا۔


حسن بن شوکر، احمد بن منیع، ہشیم، یزید بن ابی زیاد، مجاہد، حضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے حج کا احرام باندھا جب آپ صلی اللہ علیہ و آلہ و سلم مکہ میں آئے تو بیت اللہ کا طواف کیا اور صفا و مروہ کے درمیان سعی کی ابن شوکر کا بیان ہے کہ آپ صلی اللہ علیہ و آلہ و سلم نے نہ تو بال کتروائے اور نہ ہی احرام کھولا کیونکہ آپ صلی اللہ علیہ و آلہ و سلم کے پاس ہدی تھی اور جس کے ساتھ ہدی نہ تھی اس کو آپ صلی اللہ علیہ و آلہ و سلم طواف وسعی کر نے اور بال کتروا کر احرام کھول دینے کا حکم فرمایا۔ ابن منیع نے بجائے بال کتروانے کے بال منڈانے کا ذکر کیا ہے۔

احمد بن صالح، عبداللہ بن وہب، ابو عیسی، عبداللہ بن قاسم، حضرت سعید بن المسیب رضی اللہ عنہ سے روایت ہے کہ اصحاب رسول صلی اللہ علیہ و آلہ و سلم میں سے ایک شخص حضرت عمر رضی اللہ عنہ کے پاس آیا اور اس نے بیان کیا کہ میں نے رسول صلی اللہ علیہ و آلہ و سلم سے آپ صلی اللہ علیہ و آلہ و سلم کے مرض وفات میں سنا کہ آپ صلی اللہ علیہ و آلہ و سلم نے حج کر نے سے پہلے عمرہ کر نے کی ممانعت فرمائی تھی۔

موسی، ابو سلمہ، حماد، قتادہ، ابو شیخ، حضرت خیوان بن خلدہ بصری شاگرد حضرت ابو موسیٰ اشعری سے روایت ہے کہ حضرت معاویہ بن سفیان نے رسول صلی اللہ علیہ و آلہ و سلم کے اصحاب سے پوچھا کہ کیا آپ کو معلوم ہے کہ رسول صلی اللہ علیہ و آلہ و سلم نے فلاں فلاں باتوں سے منع فرمایا ہے مثلاً یہ کہ چیتے کی کھال پر سوار ہونے سے؟ صحابہ کرام نے فرمایا ہاں پھر حضرت معاویہ نے پوچھا کہ کیا آپ صلی اللہ علیہ و آلہ و سلم نے حج و عمرہ کے درمیان قرآن سے بھی منع فرمایا ہے؟ صحابہ کرام نے فرمایا ہمیں اس بارے میں معلوم نہیں حضرت معاویہ نے فرمایا آپ صلی اللہ علیہ و آلہ و سلم نے اس سے بھی منع فرمایا تھا مگر آپ لوگ اس کو بھول گئے۔

قران کا بیان

احمد بن حنبل، ہشیم، یحیی ابن ابی اسحاق، عبدالعزیزبن صہیب، حمید، حضرت انس بن مالک رضی اللہ عنہ سے روایت ہے کہ میں نے رسول صلی اللہ علیہ و آلہ و سلم کو حج اور عمرہ کا ایک ساتھ تلبیہ پڑھتے ہوئے سنا آپ صلی اللہ علیہ و آلہ و سلم یوں فرما رہے تھے لَبَّیکَ عُمْرَۃ وَحَجًّا لَبَّیکَ عُمْرَۃ وَحَجًّا۔

ابو سلمہ، موسیٰ بن اسماعیل، وہیب، ایوب، ابو قلابہ، حضرت انس رضی اللہ عنہ سے روایت ہے کہ رسول صلی اللہ علیہ و آلہ و سلم نے رات ذوالحلیفہ میں گذاری اگلے دن صبح کو (ظہر کی نماز کے بعد) آپ صلی اللہ علیہ و آلہ و سلم روانہ ہوئے جب بیداء پر پہنچے تو اللہ کی حمد بیان کی اور تسبیح و تکبیر کہی پھر حج و عمرہ کا ایک ساتھ احرام باندھا اور باقی لوگوں نے بھی ایسا ہی کیا جب ہم مکہ میں آئے تو آپ صلی اللہ علیہ و آلہ و سلم نے ان لوگوں کو (جن کے ساتھ ہدی کا جانور نہ تھا) احرام کھول دینے کا حکم فرمایا اور لوگوں نے آپ صلی اللہ علیہ و آلہ و سلم کی تعمیل کرتے ہوئے احرام کھول ڈالا اور ترویہ کے دن (آٹھویں تاریخ کو) لوگوں نے حج کا احرام باندھا اور رسول صلی اللہ علیہ و آلہ و سلم نے اپنے ہاتھ سے سات اونٹ کھڑے کر کے قربان کیے۔

یحیی بن معین، حجاج، یونس، ابی اسحاق ، حضرت براء بن عازب رضی اللہ عنہ سے روایت ہے کہ جب رسول صلی اللہ علیہ و آلہ و سلم نے حضرت علی رضی اللہ عنہ کو یمن کا امیر بنا کر بھیجا تو میں ان کے ساتھ تھا میں نے وہاں کئی اوقیہ چاندی جمع کی جب حضرت علی رضی اللہ عنہ یمن سے حضور صلی اللہ علیہ و آلہ و سلم کے پاس تشریف لائے تو انہوں نے فاطمہ رضی اللہ عنہا کو رنگین کپڑے پہنے ہوئے دیکھا اور دیکھا کہ حضرت فاطمہ رضی اللہ عنہا نے گھر میں خوشبو بسا رکھی ہے حضرت فاطمہ رضی اللہ عنہا نے حضرت علی رضی اللہ عنہ کو دیکھ کر کہا کہ آپ کو کیا ہوا کہ جب رسول صلی اللہ علیہ و آلہ و سلم نے اپنے اصحاب کو احرام کھولنے کا حکم فرمایا تو انہوں نے احرام کھول ڈالا حضرت علی رضی اللہ عنہ نے جواب دیا کہ میں نے اس چیز کی نیت کی جس چیز کی نیت رسول صلی اللہ علیہ و آلہ و سلم نے کی (یعنی آپ صلی اللہ علیہ و آلہ و سلم نے قران کیا ہے اور میں نے بھی قران کی نیت کی) پھر حضرت علی رضی اللہ عنہ رسول صلی اللہ علیہ و آلہ و سلم کے پاس آئے آپ صلی اللہ علیہ و آلہ و سلم نے ان سے پوچھا تم نے کیا کیا؟ وہ بولے میں نے آپ صلی اللہ علیہ و آلہ و سلم کی نیت پر نیت کی تھی آپ صلی اللہ علیہ و آلہ و سلم نے فرمایا میں تو ہدی ساتھ لایا ہوں اور قران کر چکا ہوں حضرت علی رضی اللہ عنہ فرماتے ہیں کہ اس کے بعد رسول صلی اللہ علیہ و آلہ و سلم نے مجھے چھیاسٹھ (یا سرسٹھ) اونٹ قربان کر نے کا حکم فرمایا اور فرمایا تینتیس (یا چونتیس) اپنے لیے رکھ لے (یعنی چھیاسٹھ یا سرسٹھ اونٹ میری طرف سے قربان کر اور باقی اپنی طرف سے) اور فرمایا ہر اونٹ میں سے گوشت کا ایک ٹکڑا میرے لیے رکھ چھوڑ۔

عثمان بن ابی شیبہ، جریربن عبدالحمید، منصور، حضرت ابو وائل رضی اللہ عنہ سے روایت ہے کہ صبی بن معبد نے بیان کیا کہ میں نے حج اور عمرہ کا احرام باندھا (یعنی قران کیا) تو حضرت عمر رضی اللہ عنہ نے فرمایا تو نے نبی کی سنت پر عمل کیا۔

نفیلی، مسکین، اوزاعی، یحیی بن ابی کثیر، عکرمہ، حضرت ابن عباس رضی اللہ عنہ سے روایت ہے کہ مجھ سے حضرت عمر بن الخطاب رضی اللہ عنہ نے بیان کیا کہ میں نے رسول صلی اللہ علیہ و آلہ و سلم کا یہ ارشاد سنا ہے جس وقت کہ آپ صلی اللہ علیہ و آلہ و سلم عقیق میں تھے کہ رات میں اللہ کی طرف سے ایک فرشتہ میرے پاس آیا اور بولا اس برکت والی وادی میں نماز پڑھ اور کہا کہ عمرہ حج کے اندر ہے۔ ابو داؤد کہتے ہیں کہ ولید بن مسلم اور عمر بن عبدالواحد نے اس حدیث میں اوزاعی سے (قال عمرۃ فی حجۃ کے بجائے) قل عمرۃ فی حجۃ کا جملہ نقل کیا ہے نیز علی بن مبارک نے ابن کثیر سے یہی جملہ نقل کیا ہے۔

ہناد بن سری، ابن ابی زائد، عبدالعزیزبن عمر بن عبدالعزیز، حضرت سبرہ رضی اللہ عنہ سے روایت ہے کہ ہم رسول صلی اللہ علیہ و آلہ و سلم کے ساتھ مدینہ سے نکلے جب ہم مقام عسفان پر پہنچے تو سراقہ بن مالک رضی اللہ عنہ نے کہا یا رسول صلی اللہ علیہ و آلہ و سلم اس طرح بیان فرمائیے جس طرح بہت چھوٹے بچوں کے لیے بیان کیا جاتا ہے (یعنی خوب وضاحت کے ساتھ بیان فرمائیے) آپ صلی اللہ علیہ و آلہ و سلم نے فرمایا اللہ نے تمہارے اس حج میں عمرہ کو شریک کر دیا ہے لہذا جب تم مکہ میں آؤ اور طواف و سعی سے فارغ ہو چکو تو تم حلال ہو جاؤ گے مگر جو شخص اپنے ساتھ ہدی کا جانور لایا ہو گا وہ حلال نہ ہو گا۔

عبدالوہاب بن نجدہ، شعیب بن اسحاق ، ابو بکر بن خلاد، ابن جریج، حسن، ابو مسلم، طاؤس، حضرت ابن عباس رضی اللہ عنہ سے روایت ہے کہ حضرت معاویہ بن ابی سفیان کا بیان ہے کہ میں نے تیر کی نوک سے رسول صلی اللہ علیہ و آلہ و سلم کے بال کاٹے (یا یہ کہا کہ) میں نے آپ صلی اللہ علیہ و آلہ و سلم کو تیر کی پیکان سے بال کترتے دیکھا ہے۔

حسن بن علی، مخلد بن خالد، محمد بن یحیی، عبدالرزاق، معمر، ابن طاؤس، طاؤس، حضرت ابن عباس رضی اللہ عنہ سے روایت ہے کہ حضرت معاویہ نے مجھ سے کہا کہ کیا تمہیں نہیں معلوم کہ میں نے رسول صلی اللہ علیہ و آلہ و سلم کے بال ایک اعرابی کی تیر کی پیکان سے کترے تھے حسن نے اپنی حدیث میں جملہ کے آخر میں یہ اضافہ نقل کیا ہے کہ حج کے موقعہ پر۔

ابن معاذ، شعبہ، مسلم، حضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے عمرہ کا احرام باندھا اور صحابہ نے حج کیا۔

عبدالملک بن شعیب بن لیث، عقیل، ابن شہاب، سالم بن عبد اللہ، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے حجۃ الوداع میں تمتع کیا یعنی عمرہ کر کے حج کیا اس موقعہ پر آپ صلی اللہ علیہ و آلہ و سلم اپنے ساتھ ذوالحلیفہ سے ہدی لے کر گئے تھے اور رسول صلی اللہ علیہ و آلہ و سلم نے پہلے عمرہ کو پکارا پھر حج کو (یعنی آپ صلی اللہ علیہ و آلہ و سلم نے پہلے لبیک بعمرہ کہا اور پھر لبیک بحجۃ) اور لوگوں نے بھی ایسا ہی کیا یعنی تمتع کیا مگر بعض لوگ ہدی لے گئے تھے اور بعض نہیں لے گئے تھے جب آپ صلی اللہ علیہ و آلہ و سلم مکہ تشریف لائے تو لوگوں سے فرمایا تم میں سے جو شخص ہدی ساتھ لایا ہو اس کے لیے کوئی چیز حلال نہیں ہے بلکہ حرام ہے جب تک کہ حج پورا نہ کرے اور جو ہدی ساتھ نہ لایا ہو تو وہ طواف و سعی کر کے بال کتروائے اور احرام کھول ڈالے اور اس کے بعد حج کا احرام باندھے اور ہدی دے اگر اس کے ساتھ ہدی نہ ہو تو تین روزے حج میں رکھے اور سات روزے اپنے گھر واپس جا کر رکھے جب آپ صلی اللہ علیہ و آلہ و سلم مکہ میں آئے تو سب سے پہلے آپ صلی اللہ علیہ و آلہ و سلم نے حجر اسود کو چوما پھر تین مرتبہ دوڑ کر اور تن کر بیت اللہ کا طواف کیا اور چار مرتبہ معمولی رفتار سے چل کر طواف کیا جب طواف سے فارغ ہوئے تو مقام ابراہیم کے پاس جا کر دو رکعت نماز پڑھی اور سلام پھیرا نماز سے فارغ ہو کر کوہ صفا پر تشریف لے گئے اور صفا مروہ کے درمیان سات چکر لگائے اور حج کے پورا ہونے تک احرام نہیں کھولا اور یوم النحر میں (دس تاریخ کو) ہدی کی قربانی کی اور مکہ میں آ کر طواف کیا (طواف الزیارۃ) اس کے بعد احرام کھول دیا اور وہ سب کام کر نے لگے جو حالت احرام میں ممنوع تھے اور جن لوگوں کے ساتھ ہدی تھی انہوں نے بھی ایسا ہی کیا جیسا کہ رسول صلی اللہ علیہ و آلہ و سلم نے کیا تھا۔

قعنبی، مالک، نافع، عبداللہ بن عمر، زوجہ رسول حضرت حفصہ رضی اللہ عنہا سے روایت ہے کہ انہوں نے کہا کہ لوگوں کا کیا حال ہے کہ عمرہ کر کے احرام کھول ڈالا حالانکہ آپ صلی اللہ علیہ و آلہ و سلم نے نہیں کھولا آپ صلی اللہ علیہ و آلہ و سلم نے فرمایا میں نے اپنے سر کی تلبید کی اور ہدی کی تقلید کی تو میں حلال نہیں ہو سکتا جب تک کہ ہدی کا جانور قربان نہ کر لوں۔

حج کا احرام باندھ کر پھر اس کو عمرہ میں بدل دینا

ہناد ابن سری، ابن ابی زائدہ، محمد بن اسحاق، عبدالرحمن بن اسود، حضرت سلیم بن اسود رضی اللہ عنہ سے روایت ہے کہ حضرت ابو ذر رضی اللہ عنہ فرماتے تھے کہ جس شخص نے حج کی نیت کی اور پھر اس کو فسخ کر کے عمرہ میں بدل دیا تو یہ درست نہ ہو گا بلکہ یہ امر ان لوگوں کے لیے خاص تھا جو رسول صلی اللہ علیہ و آلہ و سلم کے ساتھ تھے۔

نفیلی، عبدالعزیز، ابن محمد، ربیعہ بن ابی عبدالرحمن، حضرت بلال بن حارث رضی اللہ عنہ سے روایت ہے کہ میں نے رسول صلی اللہ علیہ و آلہ و سلم سے دریافت کیا کہ کیا حج کا فسخ کرنا ہمارے لیے خاص ہے یا ہمارے بعد کے لوگوں کے لیے بھی ہے؟ آپ صلی اللہ علیہ و آلہ و سلم نے فرمایا صرف تم لوگوں کے لیے خاص ہے۔

قعنبی، مالک، ابن شہاب، سلیمان، بن یسار، حضرت عبداللہ بن عباس رضی اللہ عنہ سے روایت ہے کہ حجۃ الوداع کے موقع پر فضل بن عباس رسول صلی اللہ علیہ و آلہ و سلم کے ساتھ اونٹ پر سوار تھے اسی دوران قبیلہ خثعم کی ایک عورت آئی اور مسئلہ دریافت کر نے لگی فضل نے اس عورت کی طرف دیکھا اور وہ عورت بھی فضل کو دیکھنے لگی رسول صلی اللہ علیہ و آلہ و سلم نے فضل کا منہ اس عورت سے دوسری طرف پھیر دیا وہ عورت بولی یا رسول صلی اللہ علیہ و آلہ و سلم اللہ نے اپنے بندوں پر حج فرض کیا ہے اور میرے والد پر حج ایسے وقت میں فرض ہوا جب وہ بوڑھے ہو چکے ہیں اور وہ سواری نہیں کر سکتے تو کیا ایسی صورت میں میں ان کی طرف سے حج کر سکتی ہوں؟ آپ صلی اللہ علیہ و آلہ و سلم نے فرمایا ہاں یہ واقعہ حجۃ الوداع کا ہے۔

حفص بن عمرو، مسلم بن ابراہیم، شعبہ، نعمان بن سالم، عمرو بن اوس، ابی رزین سے جو کہ بنی عامر سے تعلق رکھتے ہیں روایت ہے کہ میں نے رسول صلی اللہ علیہ و آلہ و سلم سے دریافت کیا کہ یا رسول اللہ میرے والد بوڑھے ہو چکے ہیں وہ حج اور عمرہ کے سفر کے لیے طاقت نہیں رکھتے آپ صلی اللہ علیہ و آلہ و سلم نے فرمایا تو اپنے باپی طرف سے حج بھی کر سکتا ہے اور عمرہ بھی۔

اسحاق بن اسماعیل، ہنادسری، اسحاق ، عبدہ بن سلیمان، بن ابی عروبہ، قتادہ، عکرمہ، سعید بن جبیر، حضرت ابن عباس رضی اللہ عنہ سے روایت ہے کہ رسول اللہ صلی اللہ علیہ و سلم نے ایک شخص کو کہتے ہوئے سنا لبیک عن شبرمہ آپ صلی اللہ علیہ و آلہ و سلم نے دریافت فرمایا شبرمہ کون ہے؟ اس نے کہا وہ میرا بھائی ہے (یا یہ کہا کہ وہ میرا رشتہ دار ہے) آپ صلی اللہ علیہ و آلہ و سلم نے اس سے پوچھا کیا تو اپنا حج کر چکا ہے؟ اس نے کہا نہیں آپ صلی اللہ علیہ و آلہ و سلم نے فرمایا پہلے تو اپنا حج ادا کر پھر اس کے بعد شبرمہ کی طرف سے حج کرنا۔

تلبیہ کا بیان

قعنبی، مالک، نافع، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم کا تلبیہ یہ تھا لَبَّیکَ اللَّهُمَّ لَبَّیکَ لَبَّیکَ لَا شَرِیکَ لَکَ لَبَّیکَ إِنَّ الْحَمْدَ وَالنِّعْمَۃ لَکَ وَالْمُلْکَ لَا شَرِیکَ لَکَ عبداللہ بن عمر رضی اللہ عنہ اس میں یہ اضافہ کرتے تھے لَبَّیکَ لَبَّیکَ لَبَّیکَ وَسَعْدَیکَ وَالْخَیرُ بِیدَیکَ وَالرَّغْبَائُ إِلَیکَ وَالْعَمَلُ ۔ اے اللہ میں تیری خدمت میں حاضر ہوں میں تیری خدمت میں حاضر ہوں تیرا کوئی شریک نہیں میں تیری خدمت میں حاضر ہوں سب تعریف اور نعمت تیرے لیے ہی ہے اور سلطنت بھی تیری ہی ہے تیرا کوئی شریک نہیں۔

احمد بن حنبل، یحیی بن سعید، جعفر، حضرت جابر بن عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے احرام باندھا (حضرت جابر نے) پھر آپ صلی اللہ علیہ و آلہ و سلم کا تلبیہ اسی طرح ذکر کیا جس طرح عبداللہ بن عمر رضی اللہ عنہ نے بیان کیا ہے اور کہا کہ لوگ اپنی طرف سے چند الفاظ کا اضافہ بھی کر لیا کرتے تھے جس کو رسول اللہ صلی اللہ علیہ و آلہ و سلم سنتے تھے اور کچھ نہیں کہتے تھے۔

قعنبی، مالک، عبداللہ بن ابی بکر بن محمد بن عمرو بن حزم، عبدالملک بن ابی بکر بن عبدالرحمن بن حارث بن ہشام، حضرت خلاد بن السائب انصاری رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا میرے پاس جبرائیل علیہ السلام تشریف لائے اور مجھ کو حکم دیا کہ میں اپنے دوستوں اور ساتھ والوں کو حکم دوں کہ وہ بلند آواز سے پڑھیں (البتہ عورت کے لیے پست آواز سے پڑھنا بہتر ہے)۔

تلبیہ پڑھنا کب بند کرے

احمد بن حنبل، وکیع، ابن جریج، عطاء، ابن عباس، فضل بن عباس سے روایت ہے کہ رسول اللہ صلی اللہ علیہ و آلہ و سلم جمرہ عقبہ پر کنکریاں مار نے تک تلبیہ پڑھتے رہے (یعنی جب کنکریاں ماریں تب لبیک کہنا بند کیا)

احمد بن حنبل، عبداللہ بن نمیر، یحیی بن سعید، عبداللہ بن ابی اسلمۃ، عبداللہ بن عمر، حضرت عمر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم کے ساتھ ہم لوگ منیٰ سے عرفات کی طرف چلے ہم میں سے کچھ لوگ لبیک کہتے تھے اور کچھ لوگ تکبیر کہتے تھے۔

عمرہ کر نے والا تلبیہ پڑھنا کب موقوف کرے؟

مسدد، ہشیم، ابن ابی لیلی، عطا، حضرت ابن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا عمرہ کر نے والا حجر اسود کو چومنے تک لبیک کہتا رہے ابو داؤد کہتے ہیں کہ اس روایت کو عبدالمالک بن ابی سلیمان اور ہمام نے بواسطہ عطاء ابن عباس سے موقوفاً نقل کیا ہے۔

حالت احرام میں خادم کو تادیباً مارنا جائز ہے

احمد بن حنبل، محمد بن عبدالعزیز بن ابی رزمہ، عبداللہ بن ادریس، ابن اسحاق ، یحیی بن عباد بن عبداللہ بن زبیر، حضرت اسماء بنت ابی بکر رضی اللہ عنہ سے روایت ہے کہ ہم لوگ رسول اللہ صلی اللہ علیہ و آلہ و سلم کے ساتھ حج کے لیے روانہ ہوئے جب مقام اعرج پر پہنچے تو رسول اللہ صلی اللہ علیہ و آلہ و سلم اترے پس ہم لوگ بھی اتر گئے حضرت عائشہ رضی اللہ عنہ حضور صلی اللہ علیہ و آلہ و سلم کے پاس بیٹھی اور میں (اپنے والد) ابو بکر رضی اللہ عنہ کے پس بیٹھی۔ ابو بکر رضی اللہ عنہ اور رسول اللہ صلی اللہ علیہ و آلہ و سلم کا کھانے پینے کا سمان ایک اونٹ پر تھا جو ابو بکر رضی اللہ عنہ کے ایک غلام کے پاس تھا ابو بکر اس غلام کی آمد کے انتظار میں بیٹھے تھے جب وہ آیا تو اونٹ اس کے ساتھ نہ تھا ابو بکر نے پوچھا اونٹ کہاں ہے غلام نے کہا کل رات وہ کہیں گم ہو گیا تھا ابو بکر بولے ایک ہی تو اونٹ تھا تو نے وہ بھی گم کر دیا یہ کہہ کر ابو بکر نے غلام کو مارنا شروع کر دیا یہ دیکھ کر رسول اللہ صلی اللہ علیہ و آلہ و سلم تبسم فرماتے رہے اور کہتے رہے ذرا دیکھو تو اس محرم کو کیا کر رہا ہے؟ ابن ابی رزمہ نے کہا رسول اللہ صلی اللہ علیہ و سلم نے صرف یہ فرمایا ذرا دیکھو تو اس محرم کو کیا کر رہا ہے؟ اور تبسم فرمایا اس سے زائد کچھ نہیں کہا۔

احرام کے وقت سلے ہوئے کپڑے اتار دینے چاہئیں

محمد بن کثیر، ہمام، عطاء، صفوان بن یعلی بن امیہ سے روایت ہے کہ رسول اللہ صلی اللہ علیہ و آلہ و سلم جعرانہ میں تھے ایک شخص آیا جس کے بدن پر خوشبو والا رنگ تھا (یا یہ کہا کہ زرد رنگ کا نشان تھا) اور وہ جبہ پہنے ہوئے تھا اس نے پوچھا یا رسول اللہ مجھے عمرہ میں کیا کرنا چاہئے (آپ صلی اللہ علیہ و آلہ و سلم اس کا سوال سن کر خاموش ہو گئے) پس اللہ تعالی نے آپ صلی اللہ علیہ و آلہ و سلم پر وحی نازل فرمائی جب آپ صلی اللہ علیہ و آلہ و سلم پر حکم واضح ہو گیا تو آپ صلی اللہ علیہ و آلہ و سلم نے دریافت فرمایا خوشبو کا نشان دھو ڈال (یا یہ کہا کہ زردی کا نشان دھو ڈال) اور اپنے اوپر سے جبہ اتار دے اور اپنے عمرہ میں وہی کر تو اپنے حج میں کرتا ہے۔

محمد بن عیسی، ابو عوانہ، ابو بشیر، عطاء، یعلی بن امیہ ہشیم، حجاج، عطاء، صفوان بن یعلی، حضرت یعلی بن امیہ رضی اللہ عنہ سے یہی قصہ (ایک دوسری سند کے ساتھ) مذکور ہے اس میں یہ ہے کہ آپ صلی اللہ علیہ و آلہ و سلم نے اس شخص سے فرمایا اپنا جبہ اتار دے تو اس نے سر سے جبہ اتر لیا اس کے بعد حدیث کا باقی مضمون ذکر کیا۔

یزید بن خالد ابن عبداللہ بن موہب، لیث عطاء بن ابی رباح، صفوان یعلی، حضرت یعلی بن امیہ رضی اللہ عنہ سے یہی حدیث (ایک دوسری سند کے ساتھ) مروی ہے اس میں یہ اضافہ ہے کہ آپ صلی اللہ علیہ و آلہ و سلم نے اس شخص سے فرمایا جبہ اتار دے اور دو مرتبہ یا تین مرتبہ دھو۔

عقبہ بن مکرم، وہب بن جریر، قیس بن سعد، عطاء بن صفوان بن یعلی، حضرت یعلی بن امیہ رضی اللہ عنہ سے روایت ہے کہ ایک شخص جعرانہ میں رسول اللہ صلی اللہ علیہ و آلہ و سلم کے پاس آیا اس حال میں کہ وہ عمرہ کا احرام باندھے ہوئے تھا اور اس نے ایک جبہ بھی پہن رکھا تھا اور اس کی داڑھی و سر میں زرد رنگ لگا ہوا تھا پھر راوی نے باقی حدیث بیان کی۔

احرام کے کپڑوں کا بیان

مسدد، احمد بن حنبل، سفیان، زہری، سالم سے روایت کرتے ہیں کہ ایک شخص نے رسول اللہ صلی اللہ علیہ و آلہ و سلم سے پوچھا کہ محرم کو کون کون سے کپڑے پہننے چاہئیں؟ آپ صلی اللہ علیہ و آلہ و سلم نے فرمایا محرم کو کرتہ ٹوپی ازار (پاجامہ یا شلوار وغیرہ) اور عمامہ پہننا نہیں چاہئے اور نہ ہی کوئی ایسا کپڑا استعمال کرنا چاہئے جو ورس یا زعفران سے رنگا ہوا ہو۔ (یعنی ایسا رنگ استعمال کرنا ممنوع ہے جس میں خوشبو ہو) اور نہ ہی خفین استعمال کرے۔ البتہ وہ شخص خفین استعمال کر سکتا ہے جس کے پاس جوتے نہ ہوں۔ پس جس کے پاس جوتے نہ ہوں وہ خفین استعمال کرے مگر ٹخنوں سے نیچے کے پاس پیر کے بیچ میں ہوتی ہے)

عبد اللہ بن مسلمہ، مالک، نافع، حضرت عبداللہ بن عمر سے بھی اسی کے ہم معنی روایت مذکور ہے۔

قتیبہ بن سعید، لیث، نافع، حضرت عبداللہ بن عمر سے (ایک دوسری سند کے سا تھ) یہ روایت مذکور ہے اس میں یہ اضافہ ہے کہ احرام والی عورت چہرے پر نقاب نہ ڈالے اور نہ دستانے پہنے (یعنی حالت احرام میں عورت چہرہ کو بالکل کھلا رکھے۔ یا نقاب اس طرح ڈالے کہ وہ چہرہ سے بالکل الگ رہے اس کو چھوئے نہیں) ابو داؤد کہتے ہیں کہ اس حدیث کو حاتم بن اسماعیل اور یحی بن ایوب نے بروایت موسیٰ بن عقبہ حضرت نافع سے اسی طرح روایت کیا ہے جس طرح لیث نے روایت کیا ہے اور اس کو موسیٰ بن طارق نے بواسطہ موسیٰ بن عقبہ حضرت ابن عمر پر موقوف کیا ہے نیز اس کو عبید اللہ بن عمر مالک اور ایوب نے بھی موقوفاً ہی روایت کیا ہے اور ابراہیم بن سعید مدینی نے بواسطہ نافع حضرت ابن عمر سے مرفوعاً نقل کیا ہے کہ عورت حالت احرام میں منہ پر نقاب نہ ڈالے اور نہ دستانے پہنے ابو داؤد کہتے ہیں کہ ابرا ہیم بن سعید مد ینی اہل مدینہ کے شیوخ میں سے ہیں ان سے زیادہ احادیث مروی نہیں ہیں (بلکہ بہت کم ہیں)

قتبیہ بن سعید، ابراہیم بن سعید، نافع، حضرت ابن عمر سے ایک اور سند کے ساتھ مروی ہے کہ نبی صلی اللہ علیہ و آلہ و سلم نے فرمایا محرمہ عورت منہ پر نقاب نہ ڈالے اور نہ ہی دستانے پہنے

احمد بن حنبل، یعقوب، ابن اسحاق ، نافع، حضرت عبداللہ بن عمر سے روایت ہے کہ میں رسول صلی اللہ علیہ و آلہ و سلم سے سنا آپ صلی اللہ علیہ و آلہ و سلم نے عورتوں کو حالت احرام میں دستانے پہننے منہ پر نقاب ڈالنے ورس اور زعفران میں رنگے ہوئے کپڑے پہننے سے منع فرمایا ہے اس کے بعد جس رنگ کا کپڑا چاہے پہن سکتی ہے خواہ وہ کسم کا ہو یا ریشمی۔ یا کوئی زیور ہو یا پاجامہ کرتہ یا موزہ ابو داؤد کہتے ہیں کہ اس حدیث کو عبدہ اور محمد بن سلمہ نے محمد بن اسحاق سے وَمَا مَسَّ الْوَرْسُ وَالزَّعْفَرَانُ مِنْ الثِّیابِ تک روایت کیا ہے اس کے بعد والا مضمون ذکر نہیں کیا۔

موسیٰ بن اسماعیل، حماد ایوب، نافع، حضرت عبداللہ بن عمر سے روایت ہے کہ ان کو سردی لگی انھوں نے حضرت نافع سے کہا کہ میرے اوپر کوئی کپڑا ڈال دے پس انھوں نے ان پر برنس ٹوپی یا ایسا کپڑا جس سے سر ڈھک جائے) ڈال دیا۔ حضرت ابن عمر نے فرمایا تم مجھ پر برنس ڈالتے ہو حالانکہ رسول اللہ صلی اللہ علیہ و آلہ و سلم نے محرم کو یہ پہننے سے منع فرمایا ہے

سلیمان بن حرب، حماد بن زید، عمرو بن دینار، جابر بن زید، حضرت عبداللہ بن عباس سے روایت ہے کہ میں نے رسول صلی اللہ علیہ و آلہ و سلم سے سنا ہے آپ صلی اللہ علیہ و آلہ و سلم فرماتے تھے جس کے پاس تہبند نہ ہو وہ پاجامہ پہن سکتا ہے ایسے ہی جس کے پاس جوتے نہ ہوں وہ موزے پہن لے

حسین بن جنید، ابو اسامہ، عمربن سوید، حضرت عائشہ سے روایت ہے کہ ہم رسول صلی اللہ علیہ و آلہ و سلم کے ساتھ مدینہ سے مکہ کی طرف روانہ ہوئے۔ جب احرام باندھنے کا وقت آیا تو ہم نے اپنی پیشانیوں پر خوشبو کا لیپ لگایا جب پسینہ آتا تو وہ خوشبو بہہ کر منہ پر آ جاتی اور رسول صلی اللہ علیہ و آلہ و سلم اس کو دیکھتے لیکن منع نہ فرماتے۔

قتیبہ بن سعید، ابن ابی عدی، محمد بن اسحاق سے روایت ہے کہ میں نے ابن شہاب سے (قطع خفین) کا ذکر کیا انھوں نے کہا کہ ہم سے سالم بن عبداللہ نے حدیث بیان کی کہ عبداللہ بن عمر ایسا کرتے تھے یعنی محرمہ عورت کے خفین کاٹ دیا کرتے تھے پھر ان سے (ان کی اہلیہ) صفیہ بنت ابی عبید نے بیان کیا کہ ہم سے حضرت عائشہ نے فرمایا ہے کہ رسول صلی اللہ علیہ و آلہ و سلم نے عورتوں کو خفین (موزے) پہننے کی رخصت دی ہے اس کے بعد حضرت عبداللہ بن عمر نے محرمہ عورت کے لیے موزے کاٹنے کا عمل ترک کر دیا (کیونکہ احرام کی حالت میں عورت کے لیے ٹخنہ کھلا رکھنا ضروری نہیں ہے البتہ مرد کے لیے ضروری ہے)

محرم ہتھیار رکھ سکتا ہے

احمد بن حنبل، محمد بن جعفر، شعبہ، ابو اسحاق ، حضرت براء بن عازب رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے مکہ والوں سے حدیبیہ کے مقام پر صلح کی تو یہ شرط قرار پائی کہ مسلمان بیت اللہ میں اپنے ہتھیاروں کو غلاف میں رکھ کر لائیں گے (یعنی ہتھیار کھلے ہوئے نہیں ہوں گے بلکہ پیک ہوں گے۔ )

محرمہ عورت منہ ڈھک سکتی ہے

احمد بن حنبل، ہشیم، یزید بن ابی زیاد، مجاہد، حضرت عائشہ رضی اللہ عنہ سے روایت ہے کہ (دوران حج و عمرہ) سوار ہمارے سامنے سے گزرتے اور ہم رسول اللہ صلی اللہ علیہ و آلہ و سلم کے ساتھ احرام باندھے ہوئے ہوتے پس جب سوار ہمارے سامنے آ جاتے تو ہم اپنے منہ پر نقاب ڈال لیتے (اس طرح کہ کپڑا منہ سے الگ رہتا) اور جب وہ گذر جاتے تو ہم پھر منہ کھول لیتے۔

محرم کا سر پر سایہ کرنا جائز ہے

احمد بن حنبل، محمد بن سلمہ، ابو عبدالرحیم، زید بن ابی انیسہ، یحیی بن حصین، حضرت ام الحصین رضی اللہ عنہ سے روایت ہے کہ ہم نے حجۃ الوداع میں رسول اللہ صلی اللہ علیہ و آلہ و سلم کے ساتھ حج ادا کیا میں نے دیکھا کہ اسامہ اور بلال میں سے کوئی ایک نبی صلی اللہ علیہ و آلہ و سلم کے اونٹ کی مہار پکڑے ہوئے ہے اور دوسرے نے حضور صلی اللہ علیہ و آلہ و سلم پر ایک کپڑے کے ذریعے سے سایہ کر رکھا ہے یہاں تک کہ آپ صلی اللہ علیہ و آلہ و سلم نے جمرہ عقبہ کی رمی کر لی۔

محرم پچھنے لگوا سکتا ہے

احمد بن حنبل، سفیان، عمرو بن دینار عطاء، طاؤس، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے احرام کی حالت میں پچھنے لگوائے۔

عثمان بن ابی شیبہ، یزید بن ہارون، ہشام، عکرمہ، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ایک بیماری کی بناء پر اپنے سر میں حالت احرام میں پچھنے لگوائے

احمد بن حنبل، عبدالرزاق، معمر، قتادہ، حضرت انس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے درد کی بنا پر پشت قدم پر حالت احرام میں پچھنے لگوائے

محرم سرمہ لگا سکتا ہے

احمد بن حنبل، سفیان، ایوب بن موسی، نبیہ بن وہب سے روایت ہے کہ عمرو بن عبید اللہ بن معمر کی آنکھیں دکھنے لگیں۔ ان کے پاس ایک آدمی بھیج کر معلوم کرایا کہ میں ان آنکھوں کا کیا علاج کروں انہوں نے کہا کہ ایلوے کا لیپ لگاؤ کیونکہ میں نے حضرت عثمان رضی اللہ عنہ سے سنا وہ فرماتے تھے کہ رسول اللہ صلی اللہ علیہ و آلہ و سلم نے ایسا ہی حکم دیا ہے

عثمان بن ابی شیبہ، بن علیہ، ایوب نافع، نیبہ بن وہب سے (ایک دوسری سند کے ساتھ بھی) ایسا ہی مروی ہے

محرم غسل کر سکتا ہے

عبد اللہ بن مسلمہ، مالک، زید بن اسلم، ابراہیم بن عبداللہ بن حسنین رضی اللہ عنہ سے روایت ہے کہ (محرم کے سر دھونے کے متعلق) مقام ابو اء میں عبداللہ بن عباس اور مسور بن مخرمہ کے درمیان اختلاف ہوا ابن عباس کا کہنا تھا کہ محرم اپنا سر دھو سکتا ہے اور مسور کہتے ہیں کہ محرم سر نہیں دھو سکتا پس مسئلہ دریافت کر نے کے لیے عبداللہ نے عبداللہ بن حسنین کو حضرت ایوب انصاری کے پاس بھیجا عبداللہ بن حسنین نے ابو ایوب انصاری کو کنوئیں پر لگی ہوئی دو لکڑیوں کے بیچ میں ایک کپڑے کی آڑ میں غسل کرتے ہوئے پایا عبداللہ بن حسنین کہتے ہیں کہ میں نے ان کو سلام کیا انہوں نے پوچھا یہ کون ہے؟میں نے کہا میں عبداللہ بن حسنین ہیں مجھے عبداللہ بن عباس نے آپ سے یہ دریافت کر نے کے لیے بھیجا ہے کہ رسول اللہ صلی اللہ علیہ و آلہ و سلم احرام کی حالت میں اپنا سر کس طرح دھوتے تھے؟ (یہ سن کر) ابو ایوب نے کپڑے پر ہاتھ رکھا اور سر اٹھایا یہاں تک کہ مجھے ان کا سر نظر آنے لگا پھر انہوں نے اسی شخص سے جو ان پر پانی ڈال رہا تھا کہا تو پانی ڈال پس اس نے ان کے سر پر پانی ڈالا اور انہوں نے اپنے سر کو ہاتھوں سے ملا اور ہاتھ آگے سے پیچھے کی طرف اور پیچھے سے آگے کی طرف لائے پھر فرمایا میں نے رسول اللہ صلی اللہ علیہ و آلہ و سلم کو اسی طرح کرتے ہوئے دیکھا ہے۔

کیا محرم نکاح کر سکتا ہے

قعنبی، مالک، نافع، نبیہ بن وہب سے روایت ہے کہ عمر بن عبید اللہ نے ایک شخص کو حضرت ابان بن عثمان کے پاس مسئلہ دریافت کر نے کے لیے بھیجا ان دنوں ابان حاجیوں کے امیر تھے اور یہ دونوں حضرات محرم تھے (مسئلہ یہ پوچھا تھا کہ) میں طلحہ بن عمر کا شیبہ بن جبیر کی بیٹی سے نکاح کرنا چاہتا ہوں اور چاہتا ہوں کہ آپ صلی اللہ علیہ و آلہ و سلم بھی اس نکاح میں شرکت فرمائیں (بتائیے کیسا رہے گا) حضرت ابان نے (حالت احرام میں نکاح سے) انکار کیا اور کہا کہ میں نے اپنے والد حضرت عثمان بن عفان کو یہ فرماتے ہوئے سنا ہے کہ رسول اللہ صلی اللہ علیہ و آلہ و سلم نے فرمایا کہ محرم نہ اپنا نکاح کرے اور نہ دوسرے کا نکاح کروائے

قتیبہ بن سعید، محمد بن جعفر، سعید، مطر، یعلی بن حکیم، نافع، نیبہ، وہب، ابان بن عثمان سے ایک حدیث اسی کی مانند مروی ہے جس میں یہ اضافہ ہے کہ نہ نکاح کا پیغام دے

موسیٰ بن اسماعیل، حماد، حبیب بن شہید، میمون بن مہران یزید بن اصم، میمونہ سے روایت ہے کہ رسول اللہ صلی اللہ علیہ و آلہ و سلم نے مقام سرف میں مجھ سے نکاح فرمایا اس وقت ہم دونوں حلال تھے (یعنی احرام باندھے ہوئے نہ تھے)

مسدد، حماد بن زید، ایوب بن عکرمہ، ابن عباس، حضرت سعید بن المسیب سے روایت ہے کہ رسول صلی اللہ علیہ و آلہ و سلم نے حضرت میمونہ سے نکاح کیا جب آپ صلی اللہ علیہ و آلہ و سلم محرم تھے۔

ابن بشار، عبدالرحمن بن مہدی، سفیان، اسماعیل بن امیہ، حضرت عبداللہ بن عمر رضی اللہ عنہ سے روایت ہے کہ حضرت ابن عباس کا یہ بیان کہ حضرت میمونہ رضی اللہ سے نکاح کے وقت آپ صلی اللہ علیہ و آلہ و سلم محرم تھے ان کا وہم ہے (صحیح بات یہ ہے کہ اس وقت آپ صلی اللہ علیہ و آلہ و سلم محرم نہ تھے۔) بلکہ حلال تھے جیسا کہ خود حضرت میمونہ رضی اللہ عنہا  کے بیان سے صاف ظاہر ہے

محرم کو کون کو ن سے جانور مارنا درست ہے؟
احمد بن حنبل، سفیان بن عیینہ، زہری، سالم، عبداللہ بن عمر سے روایت ہے کہ رسول اللہ صلی اللہ علیہ و آلہ و سلم سے ان جانوروں کے متعلق دریافت کیا گیا جن کا مارنا محرم کے لیے جائز ہے۔ آپ صلی اللہ علیہ و آلہ و سلم نے فرمایا پانچ جانور ایسے ہیں جن کا حرم میں اور حل میں مار نے میں کوئی حرج نہیں ہے وہ یہ ہیں بچھو، کوا، چیل، چوہا، کا ٹنے والا کتا۔

علی بن بحر، حاتم بن اسماعیل، محمد بن عجلان، قعقاع بن حکیم، ابو صالح، ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا حرم میں پانچ جانوروں کا قتل کرنا جائز ہے سانپ، بچھو، چیل، چوہا اور کاٹنے والا کتا

احمد بن حنبل، ہشیم، یزید بن ابی زیاد عبدالرحمن بن ابو نعیم بجلی، ابو سعید خدری سے روایت ہے کہ رسول اللہ صلی اللہ علیہ و آلہ و سلم سے پوچھا گیا کہ محرم کے لیے کون کون سے جانور مارنا درست ہیں؟ آپ صلی اللہ علیہ و آلہ و سلم نے فرمایا سانپ، بچھو، چوہا اور (کوے کے متعلق فرمایا کہ) کوے کو مارے نہیں بلکہ بھگا دے۔ (اور مارنا درست ہے) کاٹنے والے کتے چیل اور ہر حملہ کر نے والے درندہ کا (جیسا کہ شیر، بھیڑیا وغیرہ)

محرم کے لیے شکار کا گوشت کھانا جائز ہے یا نہیں

محمد بن کثیر، سلیمان بن کثیر، حمید، اسحاق بن عبداللہ بن حارث رضی اللہ عنہ سے روایت ہے کہ میرے والد حارث جو کہ طائف میں حضرت عثمان کے خلیفہ تھے انھوں نے حضرت عثمان کے لیے کھانا تیار کیا جس میں پرندوں اور گورخر کا گوشت تھا حضرت عثمان نے حضرت علی کو بھی بلا بھیجا۔ قاصد جب حضرت علی کے پاس پہنچا تو وہ اپنے اونٹوں کے لیے پتے جھاڑ رہے تھے۔ (پیغام سن کر) حضرت علی تشریف لائے اس حال میں کہ وہ چارے کو اپنے ہاتھوں سے جھاڑ رہے تھے۔ پس لوگوں نے کہا کھانا تناول فرمایئے حضرت علی نے فرمایا یہ کھانا ان لوگوں کو کھلاؤ جو احرام کی حالت میں نہ ہوں ہم تو احرام باندھے ہوئے ہیں۔ اس کے بعد فرمایا یہاں جو قبیلہ اشجع کے لوگ موجود ہیں میں ان سے قسم دے کر پوچھتا ہوں کہ کیا ان کو نہیں معلوم کہ ایک شخص نے رسول اللہ صلی اللہ علیہ و آلہ و سلم کو گورخر کا گوشت بھیجا تھا جبکہ آپ صلی اللہ علیہ و آلہ و سلم احرام باندھے ہوئے تھے اور آپ صلی اللہ علیہ و آلہ و سلم نے اس کے کھانے سے انکار فرما دیا تھا؟ لوگوں نے جواب دیا ہاں

ابو سلمہ، موسیٰ بن اسماعیل، حماد، قیس، عطاء، حضرت ابن عباس رضی اللہ عنہ سے روایت ہے کہ انھوں نے حضرت زید بن ارقم سے کہا کہ کیا تمھیں معلوم ہے کہ رسول اللہ صلی اللہ علیہ و آلہ و سلم کے پاس شکار کے گوشت کا ایک ٹکڑا ہدیہ میں بھیجا گیا تھا لیکن آپ صلی اللہ علیہ و آلہ و سلم نے اس کو قبول نہیں فرمایا تھا۔ اور فرمایا تھا ہم احرام باندھے ہوئے ہیں حضرت زید بن ارقم نے کہا ہاں مجھے معلوم ہے،

قتیبہ بن سعید، یعقوب، عمرو بن مطلب، حضرت جابر بن عبداللہ سے روایت ہے کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے۔ تمھارے لیے خشکی کا شکار حلال ہے تاوقتیکہ تم خود شکار نہ کرو یا تمھارے واسطے شکار نہ کیا جائے امام ابو داؤد کہتے ہیں کہ جب دو روایتیں متعارض ہوں تو یہ دیکھا جائے گا کہ صحابہ کا عمل کس روایت کے مطابق ہے۔

عبد اللہ بن مسلمہ، مالک، نضر، عمر بن عبید اللہ، نافع، حضرت ابو قتادہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم کے ساتھ تھے یہاں تک کہ وہ مکہ کے راستہ میں اپنے چند ساتھیوں سے پیچھے رہ گئے جو حالت احرام میں تھے لیکن خود ابو قتادہ احرام باندھے ہوئے نہیں تھے ان کو ایک گورخر نظر آیا تو وہ (اس کو شکار کر نے کی غرض سے) اپنے گھوڑے پر سوار ہوئے اور ساتھیوں سے اپنا کوڑا مانگا (جو گر گیا تھا) لیکن انھوں نے اٹھانے اور دینے سے انکار کر دیا۔ پھر انھوں نے نیزہ مانگا۔ انھوں نے وہ بھی نہیں دیا۔ آخر کار انھوں نے خود نیزہ اٹھایا اور گورخر پر حملہ کر کے اس کو قتل کر دیا۔ بعض صحابہ نے اس کا گوشت کھایا اور بعض نے انکار کر دیا۔ جب رسول اللہ صلی اللہ علیہ و آلہ و سلم سے ملے تو یہ واقعہ آپ صلی اللہ علیہ و آلہ و سلم سے بیان کیا۔ آپ صلی اللہ علیہ و آلہ و سلم نے فرمایا یہ ایک کھانا تھا جو اللہ تعالی نے تم کو کھلایا

محرم کے لیے ٹڈی مارنا

محمد بن عیسیٰ ، حماد، میمون بن جابان ابو رافع، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا ٹڈیاں دریا کا شکار ہیں

مسدد، عبدالوارث، حبیب، ابو مہزم، حضرت ابو ہریرہ سے روایت ہے کہ ہم کو ٹڈیوں کا ایک دل ملا ایک شخص اپنے کوڑے سے اس کو مار نے لگا جبکہ وہ احرام باندھے ہوئے تھا۔ اس سے کہا گیا کہ ایسا کرنا (حالت احرام میں) جائز نہیں ہے بعد میں اس بات کا ذکر رسول اللہ صلی اللہ علیہ و آلہ و سلم سامنے آیا تو آپ صلی اللہ علیہ و آلہ و سلم نے فرمایا وہ دریا کا شکار ہے (مسدد کہتے ہیں کہ) میں نے امام ابو داؤد کو یہ کہتے ہوئے سنا ہے کہ ابو الہزم ضعیف ہے اور دونوں کی دونوں حدیثیں اس کا وہم ہے

فدیہ کا بیان

وہب بن بقیہ، خالد طحان، خالد الحذاء، ابو قلابہ، عبدالرحمن بن ابی لیلی، حضرت کعب بن عجزہ رضی اللہ عنہ سے روایت ہے کہ صلح حدیبیہ کے زمانے میں رسول اللہ صلی اللہ علیہ و آلہ و سلم کا ان کے پاس سے گزر ہوا۔ آپ صلی اللہ علیہ و آلہ و سلم نے فرمایا تمھیں سر کی جوئیں پریشان کر رہی ہیں انھوں نے کہا ہاں رسول اللہ صلی اللہ علیہ و آلہ و سلم نے فرمایا سر منڈا دے پھر (بطور فدیہ) ایک بکری ذبح کر دینا یا تین صاع کھجور صدقہ کرنا۔

موسیٰ بن اسماعیل، حماد، داؤد، شعبی، عبدالرحمن بن ابی لیلی، حضرت کعب بن عجرہ سے روایت ہے کہ رسول اللہ صلی اللہ علیہ و آلہ و سلم نے ان سے فرمایا اگر تو چاہے تو ایک قربانی کر اور اگر چاہے تو تین روزے رکھ اور اگر چاہے تو تین صاع کھجور چھ مسکینوں کو کھلا

ابن مثنی ، عبدالوہاب ، نصر بن علی ، یزید بن زریع ، داؤد ، عامر ، کعب بن عجرہ سے روایت ہے کہ صلح حدیبیہ کے موقع پر رسول اللہ صلی اللہ علیہ و سلم ان کے پاس سے گذرے پھر راوی نے پہلے والا قصہ بیان کیا ۔ آپ نے پوچھا تیرے پاس قربانی ہے ؟ بولا : نہیں آپ صلی اللہ علیہ و سلم نے فرمایا تو پھر تین روزے رکھ لے یا تین صاع کھجور کے چھ مسکینوں کو صدقہ کر دے یعنی ہر دو مسکین کو ایک صاع

قتیبہ بن سعید، لیث، نافع، حضرت کعب بن عجزہ سے روایت ہے کہ ان کے سر میں جوئیں پڑ گئی تھیں اس لیے انھوں نے سر منڈوا دیا۔ رسول اللہ صلی اللہ علیہ و آلہ و سلم نے ان کو (بطور فدیہ) ایک گائے قربان کر نے کا حکم دیا۔

محمد بن منصور، یعقوب، ابو یعقوب، ابن اسحاق ، ابان، ابن صالح، حکم بن عیینہ، عبدالرحمن بن ابی لیلی، حضرت کعب بن عجرہ سے روایت ہے کہ حدیبیہ کے سال میں جب کہ میں رسول اللہ صلی اللہ علیہ و آلہ و سلم کے ساتھ تھا میرے سر میں جوئیں پڑگئی تھیں یہاں تک کہ مجھ کو اپنی نگاہ ضائع ہو جانے کا خوف محسوس ہونے لگا تب اللہ تعالی نے میرے بارے میں یہ آیت نازل فرمائی (فمن کان منکم مریضا او بہ اذی من راسہ الامہ) یعنی تم میں سے جو کوئی بیمار ہو یا اس کے سر میں کوئی تکلیف ہو تو وہ روزے صدقہ یا قربانی کے ذریعہ اس کا فدیہ ادا کرے (جب یہ آیت نازل ہوئی) تو رسول اللہ صلی اللہ علیہ و آلہ و سلم نے مجھ کو بلایا اور فرمایا اپنا سر منڈا دے اور تین دن کے روزے رکھ یا ایک فرق (یہ پیمانہ کا نام ہے) کشمکش چھ مسکینوں کو صدقہ کر دے یا ایک بکری ذبح کر پس میں نے اپنا سر منڈایا اور اس کے بعد قربانی کی۔

حج سے رک جانے کا بیان

مسدد، یحیی، حجاج، یحیی بن ابی کثیر، حضرت عکرمہ رضی اللہ عنہ سے روایت کہ میں نے حجاج بن عمرو انصاری سے سنا وہ کہتے تھے کہ رسول اللہ صلی اللہ علیہ و آلہ و سلم نے فرمایا جس شخص کی ہڈی ٹوٹ جائے (دوسری روایت میں ہے کہ یا وہ بیمار ہو جائے) تو وہ حلال ہو گیا البتہ اس کے اوپر اگلے سال حج کرنا ضروری ہو گا عکرمہ کہتے ہیں کہ میں نے اس کے متعلق ابن عباس اور ابو ہریرہ سے تصدیق چاہی تو ان دونوں حضرات نے اس کی تصدیق کی۔

محمد بن متوکل و سلمۃ، عبدالرزاق، معمر، یحیی بن ابی کثیر، عکرمہ، عبداللہ بن رافع، حجاج بن عمرو کی روایت میں یہ ہے کہ رسول صلی اللہ علیہ و آلہ و سلم نے فرمایا من کسر اوعرج اومر من پھر سابقہ حدیث کی طرح ذکر کیا۔

نفیلی، محمد بن سلمہ، محمد بن اسحاق ، حضرت ابو میمون بن مہران سے روایت ہے کہ جس سال شام والوں نے عبداللہ بن زبیر کا مکہ میں محاصرہ کیا تھا اس سال میں عمرہ کی نیت سے نکلا میری قوم کے کچھ لوگوں نے میرے ساتھ ہدی بھیجی تو شام والوں نے ہمیں حرم میں داخل ہونے سے روک دیا میں نے اسی جگہ ہدی کی قربانی کی اور احرام کھول دیا (اور واپس چلا آیا) جب دوسرا سال آیا تو میں اپنے عمرہ کی قضا کے لیے پھر نکلا تو میں ابن عباس کے پاس گیا اور ان سے مسئلہ دریافت کیا انھوں نے کہا ہدی بھی بدل ڈال (یعنی دوسری ہدی لا) کیونکہ رسول اللہ صلی اللہ علیہ و آلہ و سلم نے اپنے اصحاب کو حکم دیا تھا کہ وہ اس ہدی کو بدل دیں جو انھوں نے حدیبیہ کے سال میں عمرہ قضاء میں قربان کی تھی (کیونکہ وہ ہدی حرم میں ذبح نہیں ہوئی تھی)

مکہ میں داخلہ کا بیان

محمد بن عبید، حماد بن زید، ایوب، نافع سے روایت ہے کہ عبداللہ بن عمر جب مکہ میں آتے تو رات ذی طوی میں گزارتے۔ جب صبح ہوتی تو غسل کرتے پھر دن کے وقت مکہ میں داخل ہوتے اور فرماتے نبی صلی اللہ علیہ و آلہ و سلم نے بھی ایسا ہی کیا

عبد اللہ بن جعفر، معن، مالک، مسدد، ابن حنبل، یحیی، عثمان بن ابی شیبہ، ابو اسامہ، عبید اللہ بن نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم مکہ میں بلندی کی طرف سے داخل ہوتے اور نشیب کی طرف سے واپسی اختیار فرماتے۔

عثمان بن ابی شیبہ، ابو اسامہ، عبید اللہ، نافع، حضرت عبداللہ بن عمر سے روایت ہے کہ رسول صلی اللہ علیہ و آلہ و سلم (مدینہ سے) نکلتے شجرہ کی طرف اور (مدینہ میں) داخل ہوتے معرس کی طرف سے۔

ہارون بن عبد اللہ، ابو اسامہ، ہشام بن عروہ، حضرت عائشہ سے روایت ہے کہ رسول صلی اللہ علیہ و آلہ و سلم فتح مکہ کے سال میں مکہ میں کداء کی جانب سے بلندی کی طرف سے داخل ہوئے اور عمرہ میں کدی کی طرف سے اور عروہ دونوں طرف سے داخل ہوتے لیکن اکثر کدی کی طرف سے داخل ہوتے کیونکہ وہ جانب ان کے گھر کے قریب تھی۔

ابن مثنی، سفیان بن عیینہ، ہشام، بن عروہ، حضرت عائشہ سے روایت ہے کہ رسول صلی اللہ علیہ و آلہ و سلم جب مکہ میں داخل ہوتے تو بلند حصہ کی طرف سے داخل ہوتے اور جب مکہ سے نکلتے تو نشیب کی طرف سے نکلتے۔

خانہ کعبہ کو دیکھ کر دعاء کے لیے ہاتھ اٹھانا

یحیی بن معین، محمد بن جعفر، شعبہ، ابو قزعہ، حضرت مہاجر مکی سے روایت ہے کہ حضرت جابر بن عبداللہ رضی اللہ عنہ سے پوچھا گیا کہ جو شخص خانہ کعبہ کو دیکھے تو کیا وہ دعا کے لیے ہاتھ اٹھائے؟ انہوں کہا کہ میں نے تو یہودیوں کے سواء کسی کو ایسا کرتے نہیں دیکھا ہم نے رسول صلی اللہ علیہ و آلہ و سلم کے ساتھ حج کیا ہے لیکن آپ صلی اللہ علیہ و آلہ و سلم نے ایسا نہیں کیا (یعنی آپ صلی اللہ علیہ و آلہ و سلم نے ہاتھ نہیں اٹھائے)

مسلم بن ابراہیم، سلام بن مسکین، ثابت، عبداللہ بن رباح، ابو ہریرہ رضی اللہ سے روایت ہے کہ رسول صلی اللہ علیہ و آلہ و سلم فتح مکہ کے موقع پر جب مکہ میں داخل ہوئے تو پہلے خانہ کعبہ کا طواف کیا پھر مقام ابراہیم کے پیچھے دو رکعت نماز ادا کی۔

احمد ابن حنبل، بہز بن اسد، ہاشم، سلیمان بن مغیرہ، ثابت، عبداللہ بن رباح، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم مدینہ سے مکہ میں آئے تو پہلے حجر اسود کے پاس گئے اور اس کو بوسہ دیا پھر خانہ کعبہ کا طواف کیا پھر کوہ صفا کے پاس آئے اور اس پر چڑھے یہاں تک کہ خانہ کعبہ دکھائی دینے لگا اور دونوں ہاتھ اٹھائے پھر جو چاہا اللہ کا ذکر کیا اور اس پر دعا کی (ابو ہریرہ رضی اللہ عنہ) کہتے ہیں انصاب (تب) آپ صلی اللہ علیہ و آلہ و سلم کے قدموں تلے پڑے ہوئے تھے۔ ہاشم نے کہا پس آپ صلی اللہ علیہ و آلہ و سلم نے دعا کی اور اللہ کی تعریف بیان کی اور جو چاہا اس سے مانگا۔

حجر اسود کو بوسہ دینے کا بیان

محمد بن کثیر، سفیان، اعمش، ابراہیم، عابس بن ربیعہ حضرت عمر رضی اللہ عنہ کے متعلق روایت کرتے ہیں کہ وہ حجر اسود کے پاس آئے اور اس کو بوسہ دیا پھر (حجر اسود کو مخاطب کرتے ہوئے) فرمایا میں جانتا ہوں تو محض ایک پتھر ہے تو نہ تو کسی کو نفع پہنچا سکتا ہے اور نہ نقصان اگر میں نے رسول اللہ صلی اللہ علیہ و آلہ و سلم کو تجھے بوسہ دیتے ہوئے نہ دیکھا ہوتا تو میں ہرگز تجھ کو بوسہ نہ دیتا۔

ارکان کو مس کر نے کا بیان

ابو ولید، لیث، ابن شہاب، حضرت ابن عمر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم کو بیت اللہ کے کسی رکن کو چھوتے ہوئے نہیں دیکھا بجز رکن یمانین کے (حجر اسود اور رکن یمانی)

مخلد بن خالد، عبدالرزاق، معمر، زہری، سالم، حضرت عبداللہ بن عمر رضی اللہ عنہ سے روایت ہے کہ ان کو خبر دی گئی کہ حضرت عائشہ رضی اللہ عنہا فرماتی ہیں کہ حطیم کا ایک حصہ خانہ کعبہ میں شامل ہے (یہ سن کر) حضرت ابن عمر نے فرمایا بخدا مجھے یقین ہے کہ حضرت عائشہ رضی اللہ عنہا نے یہ بات ضرور رسول اللہ صلی اللہ علیہ و آلہ و سلم سے سنی ہو گی اسی واسطے میں سمجھتا ہوں کہ رسول اللہ صلی اللہ علیہ و آلہ و سلم نے رکن عراقی اور رکن شامی کے استلام کو نہیں چھوڑا مگر وہ اپنی اصلی جگہ پر نہیں ہیں اسی واسطے تمام لوگ حطیم کے پیچھے سے طواف کرتے ہیں۔

مسدد، یحیی، عبدالعزیز بن ابی رواد، نافع، حضرت عبداللہ بن عمر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم ہر چکر میں رکن یمانی اور حجر اسود کو ضرور چھوتے تھے راوی کا بیان ہے کہ عبداللہ بن عمر بھی ایسا ہی کرتے تھے۔

طواف واجب کا بیان

احمد بن صالح، ابن وہب، یونس، ابن شہاب، عبید اللہ بن عبداللہ بن عتبہ، ابن عباس سے روایت ہے کہ حجۃ الوداع میں رسول اللہ صلی اللہ علیہ و آلہ و سلم نے ایک اونٹ پر سوار ہو کر ٹیڑھے سر کی لکڑی سے حجر اسود کا استلام کیا (یعنی اس کو چھوا)

مصرف بن عمر، یامی، یونس، ابن اسحاق ، محمد بن جعفر بن زبیر، عبید اللہ بن عبداللہ بن ابی ثور، حضرت صفیہ بنت شیبہ رضی اللہ عنہا سے روایت ہے کہ فتح مکہ کے بعد جب رسول اللہ صلی اللہ علیہ و آلہ و سلم کو اطمینان حاصل ہو گیا تو آپ صلی اللہ علیہ و آلہ و سلم نے ایک اونٹ پر سوار ہو کر طواف کیا آپ صلی اللہ علیہ و آلہ و سلم کے ہاتھ میں ایک ٹیڑھے سر کی لکڑی تھی جس سے آپ صلی اللہ علیہ و آلہ و سلم حجر اسود کو مس کر رہے تھے اور میں یہ منظر دیکھ رہی تھی۔

ہارون بن عبد اللہ، محمد بن رافع، ابو عاصم، معروف، حضرت عبداللہ بن عباس رضی اللہ عنہ سے روایت ہے کہ میں نے دیکھا رسول اللہ صلی اللہ علیہ و آلہ و سلم کو آپ صلی اللہ علیہ و آلہ و سلم اپنے اونٹ پر سوار ہو کر خانہ کعبہ کا طواف کر رہے تھے اور ایک ٹیڑھے سر کی لکڑی سے حجر اسود کو مس کر رہے تھے اور اس کے بعد اس لکڑی کا بوسہ لیتے تھے محمد بن رافع نے یہ اضافہ کیا ہے کہ پھر آپ صلی اللہ علیہ و آلہ و سلم صفا و مروہ کی طرف نکلے اور اپنے اونٹ پر سوار ہو کر سات پھیرے کیے۔

احمد بن حنبل، یحیی، ابن جریج ابو زبیر، حضرت جابر بن عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے حجۃ الوداع میں اپنے اونٹ پر بیٹھ کر خانہ کعبہ کا طواف کیا اور صفا و مروہ کے بیچ سعی کی تاکہ لوگ آپ صلی اللہ علیہ و آلہ و سلم کو دیکھیں اور مطلع ہوں اور آپ صلی اللہ علیہ و آلہ و سلم سے پوچھیں کیونکہ لوگوں نے آپ صلی اللہ علیہ و آلہ و سلم کو گھیرے میں لے رکھا تھا۔

مسدد، خالد بن عبد اللہ، یزید بن ابی زیاد، عکرمہ، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم بیماری کی حالت میں مکہ میں تشریف لائے آپ صلی اللہ علیہ و آلہ و سلم نے اپنے اونٹ پر بیٹھ کر بیت اللہ کا طواف کیا آپ صلی اللہ علیہ و آلہ و سلم جب حجر اسود کے پاس آتے تو ایک ٹیڑھے سر کی لکڑی سے چھوتے جب آپ صلی اللہ علیہ و آلہ و سلم طواف سے فارغ ہو گئے تو اپنے اونٹ کو بٹھا کر (طواف کی) دوگانہ پڑھیں۔

قعنبی، مالک، محمد بن عبدالرحمن بن نوفل، عروہ بن زبیر، زینب بنت ابی سلمہ، زوجہ رسول حضرت ام سلمہ رضی اللہ عنہا سے روایت ہے کہ میں نے رسول اللہ صلی اللہ علیہ و آلہ و سلم سے بیماری کی شکایت کی تو آپ صلی اللہ علیہ و آلہ و سلم نے فرمایا تو سوار ہو کر لوگوں کے پیچھے طواف کر پس میں نے طواف کیا اور اس وقت رسول اللہ صلی اللہ علیہ و آلہ و سلم خانہ کعبہ کے پہلو میں نماز پڑھ رہے تھے جس میں آپ صلی اللہ علیہ و آلہ و سلم والطور وکتاب مسطور پڑھ رہے تھے۔

طواف میں اضطباع کا بیان

محمد بن کثیر، سفیان، ابن جریح، حضرت یعلی سے روایت ہے کہ رسول صلی اللہ علیہ و آلہ و سلم نے سبز رنگ کی چادر میں اضطباع کر کے طواف کیا۔

رمل کا بیان

ابو سلمہ، موسی، حماد، عبداللہ بن عثمان بن خیثم، سعید بن جبیر، ابن عباس سے روایت ہے کہ رسول اللہ صلی اللہ علیہ و سلم اور آپ کے اصحاب نے مقام جعرانہ سے عمرہ کا احرام باندھا اور خانہ کعبہ کا طواف کرتے ہوئے رمل کیا (یعنی کندھے اچکاتے ہوئے جھپٹ کر چلے) اور اپنی چادروں کو بغلوں کے نیچے سے نکال کر بائیں کاندھوں پر ڈال لیا

ابو سلمہ، موسیٰ بن اسماعیل، حماد، ابو عاصم، ابو طفیل سے روایت ہے کہ میں نے ابن عباس سے کہا کہ تمھارے لوگ کہتے ہیں کہ رسول صلی اللہ علیہ و آلہ و سلم نے خانہ کعبہ کا طواف کرتے وقت رمل کیا اور یہ کہ یہ سنت ہے انھوں نے کہا کہ ایک بات صحیح ہے اور ایک بات غلط میں نے پوچھا کہ کون سی بات صحیح ہے اور کون سی بات غلط؟ اس پر ابن عباس نے کہا کہ یہ بات تو درست ہے کہ رسول صلی اللہ علیہ و آلہ و سلم نے رمل کیا ہے لیکن یہ غلط ہے کہ یہ سنت ہے۔ اصل قصہ یہ ہے کہ صلح حدیبیہ کے زمانہ میں قریش مکہ نے کہا کہ محمد صلی اللہ علیہ و آلہ و سلم اور ان کے ساتھیوں کو اپنے حال پر چھوڑ دو یہ تو خود ہی اپنی موت مر جائیں گے جب مسلمانوں کی قریش مکہ سے اس شرط پر صلح ہو گئی کہ وہ آئندہ سال آئیں گے اور تین دن تک مکہ میں رہیں گے پس (اگلے سال) رسول صلی اللہ علیہ و آلہ و سلم مکہ تشریف لائے اور مشرکین بھی قعیقعان کی طرف سے آئے۔ (قعیقان ایک پہاڑ کا نام ہے) تو رسول صلی اللہ علیہ و آلہ و سلم نے اپنے اصحاب سے فرمایا تین پھیروں میں رمل کرو (سپاہیانہ شان سے اکڑ کر چلو) مگر یہ سنت نہیں ہے۔ (ابو طفیل کہتے ہیں کہ) میں نے پھر کہا کہ تمھارے لوگ کہتے ہیں کہ رسول صلی اللہ علیہ و آلہ و سلم نے اونٹ پر بیٹھ کر صفا و مروہ کے درمیان سعی کی ہے اور یہ سنت ہے۔ انھوں نے کہا۔ انھوں نے ایک بات صحیح کی اور ایک بات غلط۔ میں نے پوچھا صحیح بات کیا ہے اور غلط کیا ہے؟ انھوں نے کہا یہ کہ رسول صلی اللہ علیہ و آلہ و سلم نے صفا و مروہ کے درمیان اونٹ پر بیٹھ کر سعی کی ہے لیکن یہ غلط ہے کہ یہ فعل سنت ہے کیونکہ لوگ آپ صلی اللہ علیہ و آلہ و سلم کے پاس سے جاتے نہ تھے اور ہٹتے نہ تھے اس لیے آپ صلی اللہ علیہ و آلہ و سلم نے اونٹ پر بیٹھ کر سعی کی تاکہ لوگ آپ صلی اللہ علیہ و آلہ و سلم کی بات سن سکیں اور آپ صلی اللہ علیہ و آلہ و سلم دیکھیں اور لوگوں کے ہاتھ آپ صلی اللہ علیہ و آلہ و سلم تک نہ جا سکیں۔

مسدد، حماد بن زید، ایوب، سعید بن جبیر، حضرت عبداللہ بن عباس سے روایت ہے کہ رسول اللہ صلی اللہ علیہ و آلہ و سلم مکہ میں اس حال میں تشریف لائے کہ مدینہ کے بخار نے ان کو کمزور کر دیا تھا مشرکین نے کہا تمھارے پاس وہ لوگ آئے ہیں جن کو بخار نے کمزور کر دیا ہے اور اس کی وجہ سے بڑی تکلیف اٹھائی ہے اللہ تعالی نے مشرکین کی ان باتوں سے نبی کو آگاہ فرما دیا تو رسول اللہ صلی اللہ علیہ و آلہ و سلم نے اپنے اصحاب کو حکم کیا کہ (طواف کرتے وقت) پہلے تین پھیروں میں اکڑ کر چلیں اور رکن یمانی اور حجر اسود کے درمیان حسب معمول رفتار سے چلیں جب مشرکین نے صحابہ کرام کو تن کر اور اکڑ کر چلتے ہوئے دیکھا تو بولے کیا یہی ہیں وہ لوگ جن کے بارے میں تم کہتے تھے کہ ان کو بخار نے کمزور کر دیا ہے یہ تو ہم سے بھی زیادہ توانا اور طاقتور ہیں۔ ابن عباس فرماتے ہیں رسول صلی اللہ علیہ و آلہ و سلم نے صحابہ کرام کو محض شفقت و نرمی کی بناء پر تمام پھیروں میں رمل یعنی تن کر چلنے کا حکم نہیں فرمایا تھا۔

احمد بن حنبل، عبدالملک بن عمرو، ہشام بن سعید، زید بن اسلم سے روایت ہے کہ میں نے حضرت عمر کو یہ فرماتے ہوئے سنا ہے کہ اب ہم کو رمل کی اور مونڈھے کھولنے کی کیا ضرورت ہے کیونکہ اللہ تعالی نے اب اسلام کو قوت و شوکت عطا فرما دی ہے اور کفر کی کمر توڑ دی ہے اور کافروں کو مٹا دیا ہے لیکن اس کے باوجود ہم اس میں سے کوئی چیز نہیں چھوڑیں گے جو رسول صلی اللہ علیہ و آلہ و سلم کے زمانہ میں کیا کرتے تھے۔

مسدد، عیسیٰ بن یونس، عبید اللہ بن ابی زیادہ، قاسم حضرت عائشہ سے روایت ہے کہ رسول صلی اللہ علیہ و آلہ و سلم نے فرمایا خانہ کعبہ کا طواف کرنا صفا و مروہ کے درمیان سعی کرنا اور کنکریاں مارنا یہ سب اللہ تعالی کی یاد کے لیے مقرر کیے گئے ہیں

محمد بن سلیمان، یحیی بن سلیم، ابن خثیم، طفیل، حضرت ابن عباس سے روایت ہے کہ رسول صلی اللہ علیہ و آلہ و سلم نے اضطباع کیا اور پھر استلام کیا (یعنی حجر اسود کو بوسہ دیا) اور تکبیر کہی پھر تین پھیروں میں رمل کیا۔ جب آپ صلی اللہ علیہ و آلہ و سلم اور آپ صلی اللہ علیہ و آلہ و سلم کے اصحاب رکن یمانی کے پاس پہنچے اور قریش کی نگاہوں سے اوجھل ہو گئے تو حسب معمول رفتار سے چلے پھر جب آمنے سامنے آئے تو پھر رمل کیا یہاں تک کہ قریش کہنے لگے کہ گویا یہ ہرنیں ہیں۔ ابن عباس نے کہا پھر یہ فعل (یعنی رمل) سنت ہو گیا۔

موسیٰ بن اسماعیل، حماد، عبداللہ بن عثمان بن خثیم، ابو طفیل، حضرت ابن عباس سے روایت ہے کہ رسول صلی اللہ علیہ و آلہ و سلم اور آپ صلی اللہ علیہ و آلہ و سلم کے اصحاب نے مقام جعرانہ سے عمرہ کا احرام باندھا تو پہلے تین پھیروں میں رمل کیا اور باقی چار پھیروں میں حسب معمول رفتار سے چلے

ابو کامل، سلیم بن اخضر، عبید اللہ، حضرت نافع سے روایت ہے کہ حضرت عبداللہ بن عمر نے حجر اسود سے حجر اسود تک رمل کیا اور فرمایا رسول صلی اللہ علیہ و آلہ و سلم نے بھی ایسا ہی کیا تھا

طواف میں دعاء کرنا

مسدد، عیسیٰ بن یونس، ابن جریج، یحیی بن عبید، ربیعہ، حضرت عبداللہ بن السائب سے روایت ہے کہ رسول صلی اللہ علیہ و آلہ و سلم جب رکن یمانی اور حجر اسود کے درمیان میں آتے تو میں نے سنا رسول صلی اللہ علیہ و آلہ و سلم فرماتے رَبَّنَا آتِنَا فِی الدُّنْیا حَسَنَۃ وَفِی الْآخِرَۃ حَسَنَۃ وَقِنَا عَذَابَ النَّارِ۔

قتیبہ بن سعید، یعقوب، موسیٰ بن عقبہ، نافع، حضرت عبداللہ بن عمر سے روایت ہے کہ رسول صلی اللہ علیہ و آلہ و سلم جب حج یا عمرہ میں آنے کے بعد پہلی مرتبہ طواف کرتے تو پہلے تین پھیروں میں دوڑ کر چلتے اور باقی چار پھیروں میں معمولی چال سے چلتے اس کے بعد دو رکعت نماز ادا فرماتے۔

نماز عصر کے بعد طواف کر نے کا بیان

ابن سرح، سفیان، ابو زبیر، عبداللہ بن باباہ، حضرت جبیر بن مطعم سے روایت ہے کہ رسول صلی اللہ علیہ و آلہ و سلم نے فرمایا کسی شخص کو اس گھر کا (خانہ کعبہ کا) طواف کر نے اور اس میں نماز پڑھنے سے نہ روکو جس وقت چاہے دن اور رات میں

عرفات میں خطبہ دینا

عباس بن عبدالعظیم، عثمان بن عمر، عبدالمجید، ابو عمرو، العداء بن خالد سے بھی اسی کے ہم معنی روایت مذکور ہے

عرفات میں کھڑے ہونے کی جگہ

ابن نفیل، سفیان، عمرو، دینار، عمرو بن عبداللہ بن صفوان، حضرت یزید بن شیبان رضی اللہ عنہ سے روایت ہے کہ ابن مربع انصاری ہمارے پاس آئے اور ہم عرفات میں ایسی جگہ اترے تھے جس کو عمرو امام سے دور خیال کرتے تھے تو انہوں نے کہا کہ میں رسول صلی اللہ علیہ و آلہ و سلم کا بھیجا ہوا قاصد ہوں آپ صلی اللہ علیہ و آلہ و سلم فرماتے ہیں کہ تم اپنی نشانیوں کی جگہ کھڑے ہو کیونکہ تم ابراہیم علیہ السلام کے وارث ہو۔

عرفات سے واپسی کا بیان

محمد بن کثیر، سفیان، اعمش، وہب بن بیان عبیدہ، سلیمان، اعمش، حکم، مقسم، حضرت عبداللہ بن عباس رضی اللہ عنہ سے روایت ہے کہ رسول صلی اللہ علیہ و آلہ و سلم عرفات سے اطمینان و سکون کے ساتھ واپس ہوئے اور آپ صلی اللہ علیہ و آلہ و سلم اور اسامہ سوار تھے آپ صلی اللہ علیہ و آلہ و سلم نے فرمایا لوگو اطمینان کے ساتھ چلو کیونکہ گھوڑوں اور اونٹوں کے دوڑانے میں کوئی نیکی نہیں ہے ابن عباس رضی اللہ عنہ نے کہا کہ اس کے بعد میں نے کسی گھوڑے یا کسی اونٹ کو دیکھا جو ہاتھ (آگے کے دو پاؤں) اٹھائے دوڑتا ہوں یہاں تک کہ آپ صلی اللہ علیہ و آلہ و سلم مزدلفہ میں آئے وہب نے یہ اضافہ کیا ہے کہ پھر وہاں سے فضل بن عباس رضی اللہ عنہ کو اپنے پیچھے بٹھایا اور فرمایا اے لوگو نیکی اونٹ یا گھوڑے کے دوڑانے کا نام نہیں ہے بلکہ اطمینان و سکون اختیار کرو (یعنی آہستہ چلو) ابن عباس رضی اللہ عنہ کہتے ہیں کہ پھر میں نے کسی گھوڑ یا اونٹ کو نہ دیکھا جو ہاٹح اٹھائے دوڑتا ہو یہاں تک کہ آپ صلی اللہ علیہ و آلہ و سلم منیٰ میں پہنچ گئے۔

احمد بن عبداللہ بن یونس، زہیر، محمد بن کثیر، سفیان، زہیر، ابراہیم، بن عقبہ، حضرت کریب رضی اللہ عنہ سے روایت ہے کہ انہوں نے اسامہ بن زید رضی اللہ عنہ سے پوچھا کہ جب تم رسول صلی اللہ علیہ و آلہ و سلم کے ساتھ شام کو سوار ہو کر آئے تھے تو تم نے کیا کیا تھا؟ انہوں نے کہا کہ ہم اس گھاٹی میں آئے جہاں لوگ رات کو اتر نے اور سونے کے لیے اپنے اونٹوں کو بٹھاتے ہیں پس رسول صلی اللہ علیہ و آلہ و سلم نے اپنا اونٹ بٹھایا پھر پیشاب کیا کریب کہتے ہیں کہ اسامہ نے پانی بہانے کا ذکر نہیں کیا پھر آپ صلی اللہ علیہ و آلہ و سلم نے وضو کا پانی منگایا اور وضو کیا لیکن وضو میں زیادہ مبالغہ نہیں کیا (ہلکا وضو کیا یعنی اعضاء وضو کو ایک مرتبہ کو ایک مرتبہ دھویا تین مرتبہ نہیں دھویا) اسامہ کہتے ہیں پھر میں نے عرض کیا یا رسول صلی اللہ علیہ و آلہ و سلم نماز پڑھ لیجئے آپ صلی اللہ علیہ و آلہ و سلم نے فرمایا آگے چل کر پڑھیں گے پھر آپ صلی اللہ علیہ و آلہ و سلم سوار ہوئے یہاں تک کہ ہم مزدلفہ میں آئے آپ صلی اللہ علیہ و آلہ و سلم نے مغرب کی نماز پڑھی پھر لوگوں نے اپنے اپنے ٹھکانوں میں اونٹ بٹھائے اور ابھی ان کی پیٹھ سے بوجھ اتار بھی نہ پائے تھے کہ عشاء کی تکبیر ہو گئی اور آپ صلی اللہ علیہ و آلہ و سلم نے عشاء کی نماز پڑھی اس کے بعد لوگوں نے اپنے اونٹوں سے بوجھ اتارے محمد بن کثیر نے اپنی حدیث میں یہ اضافہ نقل کیا ہے کہ کریب نے کہا کہ میں نے اسامہ سے پوچھا کہ پھر جب صبح ہوئی تو تم نے کیا کیا؟ انہوں نے کہا کہ رسول صلی اللہ علیہ و آلہ و سلم کے ساتھ فضل بن عباس سوار ہوئے اور میں قریش کے لوگوں کے ساتھ پیدل روانہ ہوا۔

احمد بن حنبل، یحیی ابن آدم، سفیان، عبدالرحمن بن عیاش، زید بن علی، عبید اللہ بن ابی رافع، حضرت علی رضی اللہ عنہ سے روایت ہے کہ پھر آپ صلی اللہ علیہ و آلہ و سلم نے اسامہ کو اپنے پیچھے بٹھایا پھر درمیانہ چال سے اونٹ چلانے لگے اور لوگ اپنے اونٹوں کو دائیں بائیں چلا رہے تھے آپ صلی اللہ علیہ و آلہ و سلم ان لوگوں کی طرف توجہ نہیں فرماتے تھے اور فرماتے تھے اے لوگو اطمینان سے چلو اور آپ صلی اللہ علیہ و آلہ و سلم عرفات سے روانہ ہوئے جب سورج غروب ہو گیا۔

قعنبی، مالک، ہشام بن عروہ، حضرت عروہ رضی اللہ عنہ سے روایت ہے کہ اسامہ بن زید سے سوال کیا گیا اور میں اس وقت انہیں کے پاس بیٹھا ہوا تھا کہ حجۃ الوداع میں جب آپ صلی اللہ علیہ و آلہ و سلم لوٹے تو اونٹ کو کس طرح چلاتے تھے؟ انہوں نے کہا کہ عنق چال سے چلتے تھے (عنق دوڑنا مگر کم رفتار سے) اور جب راہ کشادہ پاتے تو نص چال سے چلاتے تھے ہشام کہتے ہیں کہ نص عنق سے زیادہ ہے۔

احمد بن حنبل، یعقوب، ابن اسحاق ، ابراہیم بن عقبہ، کریب، حضرت اسامہ رضی اللہ عنہ سے روایت ہے کہ میں رسول صلی اللہ علیہ و آلہ و سلم کے ساتھ (ایک اونٹ پر) سوار تھا جب سورج غروب ہو گیا تو آپ صلی اللہ علیہ و آلہ و سلم (عرفات سے) لوٹے۔

عبد اللہ بن مسلمہ، مالک، موسیٰ بن عقبہ، کریب، عبداللہ بن عباس، حضرت اسامہ بن زید رضی اللہ عنہ سے روایت ہے کہ رسول صلی اللہ علیہ و آلہ و سلم عرفات سے لوٹے یہاں تک کہ جب آپ صلی اللہ علیہ و آلہ و سلم گھاٹی میں اترے اور پیشاب کیا اور وضو کیا لیکن مکمل وضو نہیں کیا (اس کے دو مفہوم ہو سکتے ہیں ایک تو یہ کہ آپ صلی اللہ علیہ و آلہ و سلم نے وضو شرعی نہیں کیا بلکہ وضو لغوی کیا یعنی ہاتھ منہ دھویا یا یہ کہ اعضاء وضو کو تین تین مرتبہ نہیں دھویا بلکہ ایک مرتبہ دھونے پر اکتفاء کیا) میں نے عرض کیا یا رسول صلی اللہ علیہ و آلہ و سلم نماز پڑھ لیجئے آپ صلی اللہ علیہ و آلہ و سلم نے فرمایا آگے چل کر پڑھیں گے پھر سوار ہوئے جب مزدلفہ میں پہنچے تو وہاں اترے اور پورا وضو کیا نماز کی تکبیر ہوئی اور آپ صلی اللہ علیہ و آلہ و سلم نے مغرب کی نماز پڑھی پھر ہر ایک آدمی نے اپنا اونٹ اپنے ٹھکانے میں بٹھایا اس کے بعد عشاء کی تکبیر ہوئی اور آپ صلی اللہ علیہ و آلہ و سلم نے عشاء کی نماز پڑھی اور مغرب و عشاء کے درمیان میں کوئی نفل نماز نہیں پڑھی۔

مزدلفہ میں نماز کا بیان

عبد اللہ بن مسلمہ، مالک، ابن شہاب، سالم بن عبد اللہ، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے مزدلفہ پہنچ کر مغرب اور عشاء کی نماز ملا کر پڑھی۔

ابن حنبل، حماد بن خالد، ابن ابی ذئب، زہری سے اسی سند و مفہوم کی روایت مذکور ہے اس میں یہ اضافہ ہے کہ الگ الگ تکبیر سے اور احمد نے وکیع سے نقل کیا کہ آپ صلی اللہ علیہ و آلہ و سلم نے دونوں نمازیں ایک ہی تکبیر سے پڑھیں۔

عثمان بن ابی شیبہ، شبابہ، مخلد بن خالد عثمان بن عمر، ابن ابی ذئب، حضرت زہری سے سابقہ سند و مفہوم کے ساتھ روایت مروی ہے اس میں یہ اضافہ ہے کہ ہر نماز کے لیے ایک تکبیر کہی اور پہلی نماز کے لیے اذان نہ دی اور نہ ان دونوں نمازوں میں سے کسی نماز کے بعد نفل پڑھے مخلد نے کہا کسی نماز کے لیے اذان نہ دی۔

محمد بن کثیر، سفیان، ابی اسحاق ، حضرت عبداللہ بن مالک رضی اللہ عنہ سے روایت ہے کہ میں نے ابن عمر رضی اللہ عنہ کے ساتھ مغرب کی تین اور عشاء کی دو رکعتیں پڑھیں تو مالک بن حارث نے پوچھا یہ کس طرح کی نماز ہے؟ انہوں نے کہا کہ میں نے رسول صلی اللہ علیہ و آلہ و سلم کے ساتھ ان دونوں نمازوں کو اسی جگہ ایک تکبیر سے پڑھا تھا۔

محمد بن سلیمان، اسحاق بن یوسف، شریک، ابو اسحاق سعید، بن جبیر، عبداللہ بن مالک سے روایت ہے کہ ہم نے عبداللہ بن عمر رضی اللہ عنہ کے ساتھ مزدلفہ میں مغرب اور عشاء کی نماز ایک تکبیر کے ساتھ پڑھی اس کے بعد ابن کثیر کی حدیث (سابقہ حدیث) کا مضمون ذکر کیا۔

ابن علاء ابو اسامہ، اسماعیل، ابو اسحاق ، حضرت سعید بن جبیر رضی اللہ عنہ سے روایت ہے کہ ہم عرفات سے ابن عمر رضی اللہ عنہ کے ساتھ لوٹے جب مزدلفہ میں پہنچے تو انہوں نے ہم کو مغرب کی تین اور عشاء کی دو رکعتیں پڑھائیں ایک ہی تکبیر سے۔ جب نماز سے فارغ ہوئے تو ابن عمر رضی اللہ عنہ ہم سے کہا کہ رسول صلی اللہ علیہ و آلہ و سلم نے ہم کو اس جگہ اسی طرح نماز پڑھائی تھی (یعنی دونوں نمازیں ایک ہی تکبیر سے)

مسدد، یحیی، شعبہ، سلمہ بن کہیل سے روایت ہے کہ میں نے سعید بن جبیر رضی اللہ عنہ کو دیکھا کہ انہوں نے مزدلفہ میں تکبیر کہی اور مغرب کی تین رکعتیں پڑھیں پھر عشاء کی دو رکعتیں پڑھیں اس کے بعد فرمایا میں ابن عمر رضی اللہ عنہ کے ساتھ تھا انہوں نے اس جگہ ایسا ہی کیا تھا اور ابن عمر رضی اللہ عنہ نے کہا میں رسول صلی اللہ علیہ و آلہ و سلم کے ساتھ تھا آپ صلی اللہ علیہ و آلہ و سلم نے اس جگہ ایسا ہی کیا تھا۔

مسدد، ابو احوص، اشعث بن سلیم سے روایت ہے کہ میں عبداللہ بن عمر رضی اللہ عنہ کے ساتھ عرفات سے مزدلفہ کو آیا راستے میں وہ برابر تکبیر و  تہلیل میں مشغول رہے یہاں تک کہ ہم مزدلفہ پہنچ گئے پس انہوں نے اذان دی اور اقامت کہی یا یہ کہا کہ انہوں نے کسی شخص کو حکم کیا اس نے اذان دی اور اقامت کہی اس کے بعد انہوں نے ہم کو مغرب کی تین رکعت پڑھائیں اور پھر ہماری طرف متوجہ ہو کر فرمایا ایک اور نماز پڑھو اور انہوں نے ہم کو عشاء کی دو رکعتیں پڑھائیں اس کے بعد انہوں نے اپنا رات کا کھانا طلب کیا اشعث کہتے ہیں کہ علاج بن عمرو نے مجھ سے اسی طرح بیان کیا جس طرح میرے والد سلیم نے ابن عمر سے روایت کیا ہے کہ جب اس طریقہ کے متعلق ابن عمر سے کہا گیا تو انہوں نے کہا کہ میں نے رسول صلی اللہ علیہ و آلہ و سلم کے ساتھ اسی طرح نماز پڑھی ہے۔

مسدد، عبدالواحد بن زیاد، ابو عوانہ، ابو معاویہ، اعمش، عمارہ، حضرت عبداللہ بن مسعود رضی اللہ عنہ سے روایت ہے کہ میں نے رسول صلی اللہ علیہ و آلہ و سلم کو کبھی غیر وقت پر نماز پڑھتے ہوئے نہیں دیکھا سوائے مزدلفہ کے وہاں آپ صلی اللہ علیہ و آلہ و سلم نے مغرب و عشاء کی نماز جمع کی اور اگلے دن صبح کی نماز معمول کے وقت (اسفار) سے پہلے پڑھی۔

احمد بن حنبل، یحیی بن آدم، سفیان بن عبدالرحمن بن عیاش، زید بن علی، عبداللہ بن ابو رافع، حضرت علی رضی اللہ عنہ سے روایت ہے کہ جب (مزدلفہ میں) رسول صلی اللہ علیہ و آلہ و سلم نے صبح کی تو آپ صلی اللہ علیہ و آلہ و سلم قزح (پہاڑ کا نام) کے پاس کھڑے ہوئے اور فرمایا یہ قزح ہے اور یہ وقوف کی جگہ ہے اور سارا مزدلفہ وقوف کی جگہ ہے (اور منیٰ تشریف لائے تو فرمایا) میں نے یہاں نحر کیا اور منیٰ نحر کی جگہ ہے پس تم اپنے ٹھکانوں پر نحر (قربانی) کرو۔

مسدد، حفص بن غیاث، جعفر بن محمد، حضرت جابر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا میں عرفات میں یہاں پر کھڑا اور عرفات سارا کا سارا ٹھہر نے کی جگہ ہے اور میں مزدلفہ میں یہاں پر ٹھہرا اور سارا مزدلفہ ٹھہر نے کی جگہ ہے (اور منیٰ میں فرمایا کہ) میں نے یہاں قربانی کی اور سارا منیٰ قربانی کی جگہ ہے پس تم اپنے اپنے ٹھکانوں پر قربانی کرو۔

حسن بن علی، ابو اسامہ بن زید، عطاء، حضرت جابر بن عبداللہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا سارا عرفات ٹھہر نے کی جگہ ہے اور سارا منیٰ نحر (قربانی) کی جگہ ہے اور سارا مزدلفہ ٹھہر نے کی جگہ ہے اور مکہ کے تمام راستے چلنے کی جگہ ہیں اور قربانی کی جگہ ہیں۔

ابن کثیر، سفیان، ابو اسحاق ، حضرت عمرو بن میمون رضی اللہ عنہ سے روایت ہے کہ حضرت عمر بن الخطاب رضی اللہ عنہ نے فرمایا کہ دور جہالت کے لوگ (مزدلفہ سے) نہیں لوٹتے تھے تاوقت یہ کہ ثبیر پہاڑ پر سورج کو نہ دیکھ لیتے تھے پس رسول صلی اللہ علیہ و آلہ و سلم نے ان کی مخالفت کی اور سورج نکلنے سے پہلے (مزدلفہ سے لوٹ آئے۔)

مزدلفہ سے جلدی لوٹنا

احمد بن حنبل، سفیان، عبید اللہ بن ابی یزید، حضرت عبداللہ بن عباس رضی اللہ عنہ سے روایت ہے کہ میں بھی ان لوگوں میں شامل تھا جن کو آپ صلی اللہ علیہ و آلہ و سلم نے کمزور جان کر (عورت اور بچے) مزدلفہ کی رات میں آگے (منیٰ کی طرف) بھیج دیا تھا (تا کہ ان کو ہجوم کے وقت تکلیف نہ ہو)۔

محمد بن کثیر، سفیان، سلمہ بن کہیل، حسن، حضرت عبداللہ بن عباس رضی اللہ عنہ سے روایت ہے کہ مزدلفہ کی رات میں آپ صلی اللہ علیہ و آلہ و سلم نے ہم کو اور بنی مطلب کے لڑکوں کو گدھوں پر سوار کرا کے آگے (منیٰ کی طرف) بھیج دیا تھا آپ صلی اللہ علیہ و آلہ و سلم ہماری رانوں پر نرمی سے مارتے تھے اور فرماتے تھے کنکریاں نہ مارنا جب تک کہ سورج نہ نکل آئے ابو داؤد کہتے ہیں لطح کے معنی ہیں آہستگی سے مارنا۔

عثمان بن ابی شیبہ، ولید بن عقبہ، حمزہ، حبیب، ابو ثابت، عطاء، حضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم اپنے لوگوں میں سے جو کمزور ہوتے تھے (جیسے عورتیں اور بچے) ان کو اندھیرے منہ ہی (منیٰ کی طرف) روانہ فرما دیتے تھے اور فرما دیتے تھے کہ کنکریاں نہ مارنا جب تک کہ سورج نہ نکلے۔

ہارون بن عبدللہ، ابن ابی فدیک، ضحاک، ابن عثمان، ہشام بن عروہ، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے ام سلمہ رضی اللہ عنہا کو یوم النحر میں رات ہی کو (منیٰ کی طرف) روانہ فرما دیا تھا انہوں نے فجر سے پہلے کنکریاں ماریں اور خانہ کعبہ میں جا کر طواف افاضہ کر آئیں اور یہ (یوم النحر) وہ دن تھا جس دن رسول صلی اللہ علیہ و آلہ و سلم ان کے ساتھ رہتے تھے (یعنی ان کی باری کا دن تھا)۔

محمد بن خلاء، یحیی، ابن جریج، عطاء، حضرت اسماء بنت ابی بکر رضی اللہ عنہا سے روایت ہے کہ انہوں نے کنکریاں ماریں اور کہا کہ ہم نے رات ہی میں کنکریاں مار لیں اور ہم رسول صلی اللہ علیہ و آلہ و سلم کے زمانہ میں ایسا ہی کرتے تھے۔

محمد بن کثیر، سفیان، ابو زبیر، حضرت جابر رضی اللہ عنہ سے روایت ہے کہ رسول صلی اللہ علیہ و آلہ و سلم مزدلفہ سے اطمینان سے لوٹے اور فرمایا کہ چھوٹی کنکریاں مار لیں اور وادی محسر میں سواری کو تیز دوڑایا۔

حج اکبر کا بیان

مومل بن فضل، ولید، ہشام، ابن غاز، نافع، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم حجۃ الوداع کے موقع پر یوم النحر کو (دسویں ذی الحجہ کو) جمرات کے پاس کھڑے ہوئے اور لوگوں سے پوچھا یہ کون سا دن ہے؟ لوگوں نے کہا یوم النحر آپ صلی اللہ علیہ و آلہ و سلم نے فرمایا یہ حج اکبر کا دن ہے۔

محمد بن یحیی بن فارس، حکم بن نافع، شعیب، زہری، محمد بن عبدالرحمن، حضرت ابو ہریرہ رضی اللہ عنہ سے روایت ہے کہ حضرت ابو بکر صدیق رضی اللہ عنہ نے منیٰ میں یوم النحر کو مجھے یہ اعلان کر نے کے لیے بھیجا کہ اس سال کے بعد کوئی مشرک حج نہ کرے اور نہ کوئی شخص برہنہ ہو کر بیت اللہ کا طواف کرے اور حج اکبر کا دن قربانی کا دن ہے اور حج اکبر (بڑا حج) سے مراد حج ہے (اور حج اصغر سے مراد عمرہ ہے)۔

ماہ حرم سے مراد کون سے مہینے ہیں؟

مسدد، اسماعیل، ایوب، حضرت ابو بکرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے حج میں خطبہ پڑھا تو فرمایا زمانہ پلٹ کر ویسا ہی ہو گیا ہے جیسا اس دن تھا جس دن اللہ تعالی نے زمین و آسمان کو پیدا فرمایا تھا سال میں بارہ مہینے ہوتے ہیں چار حرام (حرمت و عظمت والے) ہیں (اور ان چار میں سے) تین پے درپے ہیں یعنی ذوالقعدہ، ذوالحجہ، محرم اور رجب جو کہ جمادی الآخر اور شعبان کے درمیان ہے۔

محمد بن یحیی بن فیاض ، عبدالوہاب ، ایوب سختیانی ، محمد بن سیرین ، ابن ابی بکرہ سے ایک دوسری سند کے ساتھ نبی صلی اللہ علیہ و سلم سے روایت مروی ہے ۔۔ ابو داؤد کہتے ہیں کہ اس حدیث میں ابن عون نے ابو بکرہ کا نام عبدالرحمن روایت کیا ہے۔

اگر کوئی وقوف عرفہ نہ پائے تو کیا کرے؟

محمد بن کثیر، سفیان، بکیر، عطاء، عبدالرحمن، بن یعمر الدیلی سے روایت ہے کہ میں رسول صلی اللہ علیہ و آلہ و سلم کے پاس آیا آپ صلی اللہ علیہ و آلہ و سلم عرفہ میں تھے تو چند نجد کے لوگ آپ صلی اللہ علیہ و آلہ و سلم کی خدمت میں حاضر ہوئے انہوں نے ایک شخص کو حکم دیا پس اس نے پکار کر پوچھا یا رسول صلی اللہ علیہ و آلہ و سلم حج کس طرح ہوتا ہے؟ آپ صلی اللہ علیہ و آلہ و سلم نے بھی ایک آدمی کو حکم دیا تو اس نے بلند آواز میں جواب دیا کہ حج عرفہ کے دن ہے جو شخص دسویں شب کو فجر سے پہلے عرفہ میں آ جائے گا تو اس کا حج پورا ہو جائیگا اور منیٰ میں رہنے کے تین دن ہیں جس نے دو دن کے اندر کوچ کر نے میں جلدی کی تو اس پر کوئی گناہ نہیں اور جس نے تاخیر کی اس پر بھی کچھ گناہ نہیں۔ پھر آپ صلی اللہ علیہ و آلہ و سلم نے ایک شخص کو اپنے پیچھے بٹھالیا اور وہ یہی پکارتے چلا گیا ابو داؤد کہتے ہیں کہ اس کو مہران نے سفیان سے روایت کرتے ہوئے الحج الحج دو مرتبہ کہا ہے۔ اور یحیی بن سعید القطان نے سفیان سے الحج صرف ایک مرتبہ ذکر کیا ہے۔ وقوف عرفہ فرض ہے اس کا وقت نویں تاریخ کے زوال سے لے کر دسویں تاریخ کی شب میں طلوع فجر تک ہے اس کے درمیان اگر ایک ساعت بھی ٹھہر گیا تو اس کا حج صحیح ہے۔

مسدد، یحیی، اسماعیل، عامر، حضرت عروہ بن مضرس الطائی سے روایت ہے کہ میں رسول صلی اللہ علیہ و آلہ و سلم کے پاس موقف میں آیا یعنی مزدلفہ میں میں نے کہا یا رسول صلی اللہ علیہ و آلہ و سلم میں طے کے پہاڑوں میں سے چلا آتا ہوں میں نے اپنی اونٹنی کو تھکا مارا ہے اور خود کو بھی تھکایا ہے خدا کی قسم مجھے راستہ میں کوئی پہاڑ نہیں ملا جس پر میں نہ ٹھہرا ہوں تو کیا میرا حج درست ہو گیا؟ آپ صلی اللہ علیہ و آلہ و سلم نے فرمایا جو شخص ہمارے ساتھ اس نماز کو پائے (یعنی مزدلفہ میں مغرب اور عشاء کی نماز) اور وہ اس کے بعد پہلی رات کو یا دن کو عرفات میں ٹھہرچکا ہو تو اس کا حج پورا ہو گیا پس وہ اپنا میل کچیل دور کرے۔

احمد بن حنبل، عبدالرزاق، معمر، حمید، اعرج، محمد بن ابراہیم، حضرت عبدالرحمن بن معاذ رضی اللہ عنہ سے روایت ہے کہ انہوں نے رسول صلی اللہ علیہ و آلہ و سلم کے ایک صحابی سے سنا کہ رسول صلی اللہ علیہ و آلہ و سلم نے منیٰ میں لوگوں کے سامنے تقریر کی اور ان کو اپنے ٹھکانوں میں اتارا اور آپ صلی اللہ علیہ و آلہ و سلم نے قبلہ کے داہنی طرف اشارہ کرتے ہوئے فرمایا مہاجرین یہاں اتریں اور قبلہ کے بائیں طرف اشارہ کرتے ہوئے فرمایا انصار یہاں اتریں پھر باقی لوگوں کے لیے حکم ہوا کہ وہ ان کے (مہاجرین و انصار کے) ارد گرد اتریں۔

منیٰ میں کس دن خطبہ پڑھے

محمد بن علاء ابن مبارک، ابراہیم بن نافع، ابن ابی نجیح، قبیلہ بنی بکر کے دو شخصوں سے روایت ہے کہ وہ کہتے ہیں کہ ہم آپ صلی اللہ علیہ و آلہ و سلم کی اونٹنی کے قریب کھڑے ہوئے تھے ہم نے دیکھا کہ آپ صلی اللہ علیہ و آلہ و سلم خطبہ پڑھ رہے تھے اور یہ خطبہ ایام تشریق کے بیچ والے دن تھا اور یہی وہ خطبہ تھا جو منیٰ میں رسول صلی اللہ علیہ و آلہ و سلم نے پڑھا تھا۔

محمد بن بشار، ابو عاصم، حضرت ربیعہ بن عبدالرحمن بن حصین سے روایت ہے کہ میری دادی سراء بنت نبہان جو کہ زمانہ جاہلیت میں ایک بت خانہ کی مالکہ تھیں وہ کہتی ہیں کہ رسول صلی اللہ علیہ و آلہ و سلم نے ہم کو یوم الروئس میں (قربانی کے دوسرے دن) خطبہ سنایا پس آپ صلی اللہ علیہ و آلہ و سلم نے ہم سے پوچھا کہ یہ کون سا دن ہے؟ ہم نے کہا کہ اللہ اور اس کا رسول صلی اللہ علیہ و آلہ و سلم ہی زیادہ جانتے ہیں آپ صلی اللہ علیہ و آلہ و سلم نے فرمایا یہ ایام تشریق کے بیچ کا دن ہے ابو داؤد کہتے ہیں کہ ابو حرہ رقاشی کے چچا سے بھی اسی طرح روایت کیا ہے کہ رسول صلی اللہ علیہ و آلہ و سلم نے ایام تشریق کے درمیانی دن خطبہ دیا۔

جس نے کہا کہ یوم النحر میں خطبہ پڑھے

ہارون بن عبداللہ ہشام بن عبدالملک، عکرمہ، حضرت ہرماس بن زیاد باہلی سے روایت ہے کہ میں نے رسول صلی اللہ علیہ و آلہ و سلم کو اپنی اونٹنی عضباء پر منیٰ میں قربانی کے دن خطبہ پڑھتے دیکھا ہے۔

مومل، ابن فضل، ولید، ابن جابر سلیم، حضرت ابو امامہ رضی اللہ عنہ سے روایت ہے کہ میں نے منیٰ کے دن (یعنی دسویں تاریخ میں) رسول صلی اللہ علیہ و آلہ و سلم کا خطبہ سنا ہے۔

یوم النحر میں خطبہ کس وقت پڑھے

عبدالوہاب بن عبدالعزیز، مروان، ہلال بن عامر، حضرت رافع بن عمرو مزنی رضی اللہ عنہ سے روایت ہے کہ (دسویں تاریخ میں) جس وقت کہ آفتاب بلند ہوا میں نے رسول صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم ایک سفید رنگ کے خچر پر سوار ہو کر لوگوں کو خطبہ سنا رہے تھے اور حضرت علی رضی اللہ عنہ (دور کے لوگوں کے سامنے) آپ صلی اللہ علیہ و آلہ و سلم کی ترجمانی کر رہے تھے اور کچھ لوگ کھڑے تھے اور کچھ لوگ بیٹھے تھے

منیٰ میں خطبہ کے دوران امام کیا بیان کرے

مسدد، عبدالوارث، حمید، محمد بن ابراہیم، حضرت عبدالرحمن بن معاذ تیمی رضی اللہ عنہ سے روایت ہے کہ منیٰ میں ہم کو رسول صلی اللہ علیہ و آلہ و سلم نے خطبہ سنایا پس ہمارے کان کھل گئے یہاں تک کہ ہم اپنے اپنے ٹھکانوں میں آپ صلی اللہ علیہ و آلہ و سلم کا خطبہ سن رہے تھے پس آپ صلی اللہ علیہ و آلہ و سلم نے ہم کو ارکان حج سکھانے شروع کیے یہاں تک کہ کنکریاں مار نے کے بیان تک پہنچے پھر آپ صلی اللہ علیہ و آلہ و سلم نے شہادت والی دونوں انگلیاں اپنے کانوں میں داخل کیں اور (بلند آواز سے) فرمایا چھوٹی چھوٹی کنکریاں مارنا اس کے بعد آپ صلی اللہ علیہ و آلہ و سلم نے مہاجرین کو حکم فرمایا پس وہ مسجد کے اگلے حصے میں اترے اور پھر انصار کو حکم فرمایا وہ مسجد کے پچھلے حصے میں اترے اس کے بعد باقی لوگ اترے۔


منیٰ والی راتوں میں مکہ میں رہنا

ابو بکر، محمد بن خلاد، یحیی، ابن جریج، جریر، حضرت عبدالرحمن بن فروخ نے حضرت ابن عمر رضی اللہ عنہ سے پوچھا کہ ہم لوگوں کا مال بیچا کرتے ہیں (جس کی بناء پر ہمارے ساتھ بہت سا مال رہتا ہے جس کی حفاظت ضروری ہے) تو کیا ہم میں سے کوئی شخص (منیٰ سے آ کر) مکہ میں اپنے مال کے پاس رہ سکتا ہے؟ فرمایا کہ رسول صلی اللہ علیہ و آلہ و سلم رات اور دن کو منیٰ ہی میں رہتے تھے۔

عثمان بن ابی شیبہ، ابن نمیر، ابو اسامہ، عبید اللہ، نافع، حضرت ابن عمر رضی اللہ عنہ سے روایت ہے کہ حضرت ابن عباس رضی اللہ عنہ نے رسول صلی اللہ علیہ و آلہ و سلم سے منیٰ والی راتوں میں پانی پلانے کی غرض سے مکہ میں رہنے کی اجازت چاہی اور آپ صلی اللہ علیہ و آلہ و سلم نے ان کو اجازت دے دی اس سے معلوم ہوتا ہے کہ ضرورت اور مجبوری کے وقت ایسا کرنا جائز ہے۔

منیٰ میں نماز کا بیان

مسدد، ابو معاویہ، حفص بن غیاث، ابو معاویہ، اعمش، ابراہیم، حضرت عبدالرحمن بن یزید سے روایت ہے کہ حضرت عثمان بن عفان رضی اللہ عنہ نے منیٰ میں چار رکعتیں پڑھیں پس عبداللہ بن مسعود رضی اللہ عنہ نے کہا کہ میں نے تو رسول صلی اللہ علیہ و آلہ و سلم کے ساتھ دو رکعت ہی نماز پڑھی ہیں (یعنی قصر کیا) اور ابو بکر کے ساتھ اور عمر رضی اللہ عنھم کے ساتھ بھی دو رکعتیں ہی پڑھیں (اور مسدد نے) حفص کے حوالہ سے یہ اضافہ نقل کیا ہے کہ اور حضرت عثمان کے آغاز خلافت میں خود ان کے ساتھ بھی دو ہی رکعتیں پڑھی ہیں مگر وہ بعد میں پورے پڑھنے لگے تھے (اس کے بعدمسدد نے) معاویہ کے واسطہ سے یہ اضافہ نقل کیا ہے کہ (حضرت عبداللہ بن مسعود رضی اللہ عنہ نے فرمایا اداء صلوۃ کے سلسلہ میں) پھر تمہارے طریقے مختلف ہو گئے (یعنی کچھ لوگوں نے اتمام کو ختیار کیا اور کچھ لوگ قصر ہی کرتے رہے اور مجھے تو چار کے مقابلہ میں وہ دو رکعت ہی پیاری ہیں جو قبول ہوں اعمش کہتے ہیں کہ معاویہ بن قرہ نے اپنے بعض شیوخ کے واسطہ سے نقل کیا ہے کہ (ایک مرتبہ) عبداللہ بن مسعود نے بھی (حضرت عثمان رضی اللہ عنہ کے ساتھ چار رکعتیں پڑھی ہیں اس پر کچھ لوگوں نے ان سے کہا کہ تم نے (اتمام صلوۃ کے سلسلہ میں) حضرت عثمان پر طعن کیا تھا اور اب تم خود چار پڑھنے لگے فرمایا (امام کی) خلاف ورزی بری ہے۔

محمد بن علاء، ابن مبارک، معمر، حضرت زہری رضی اللہ عنہ سے روایت ہے کہ حضرت عثمان نے منیٰ میں چار رکعتیں اس لیے پڑھی تھیں کیونکہ انہوں نے حج کے اقامت کی نیت کر لی تھی۔

ہناد بن سری، ابو احوض، مغیرہ، حضرت ابراہیم رضی اللہ عنہ سے روایت ہے کہ حضرت عثمان رضی اللہ عنہ چار رکعتیں اس لیے پڑھی تھیں کیونکہ انہوں نے منیٰ کو وطن بنا لیا تھا۔

محمد بن علاء، ابن مبارک، یونس، حضرت زہری رضی اللہ عنہ سے روایت ہے کہ جب حضرت عثمان نے طائف میں مکانات بنا لیے اور وہیں اقامت کا ارادہ کر لیا تو انہوں نے چار رکعتیں پڑھیں اس کے بعد لوگوں نے یہی طریقہ اختیار کر لیا۔

موسیٰ بن اسماعیل، حماد، حضرت زہری رضی اللہ عنہ سے روایت ہے کہ حضرت عثمان بن عفان رضی اللہ عنہ نے منیٰ میں پوری نماز اس لیے پڑھی تھی کہ اس سال بدوی لوگ بہت آئے تھے پس انہوں نے چار رکعتیں پڑھیں تاکہ لوگوں کو معلوم ہو جائے کہ اصل میں اس نماز میں رکعتیں چار ہی ہیں

اہل مکہ کے لیے قصر صلوۃ کا حکم

نفیلی، زہیر، ابو اسحاق ، حارث بن وہب، حضرت حارثہ بن وہب الخزاعی جن کی والدہ حضرت عمر رضی اللہ عنہ کے نکاح میں تھیں اور جن کے بطن سے عبداللہ بن عمر رضی اللہ عنہ پیدا ہوئے تھے۔ وہ روایت کرتے ہیں کہ میں نے منیٰ میں رسول صلی اللہ علیہ و آلہ و سلم کے ساتھ نماز پڑھی اور وہاں بہت لوگ تھے پس رسول صلی اللہ علیہ و آلہ و سلم نے ہم کو حجۃ الوداع میں دو رکعتیں پڑھائیں

رمی جمار  (کنکریاں مارنے) کا بیان

ابراہیم بن مہدی، علی بن مسہر، یزید ابن ابی زیاد، حضرت سلیمان بن عمرو بن الاحوص اپنی والدہ سے روایت کرتے ہیں وہ فرماتی ہیں میں نے رسول صلی اللہ علیہ و آلہ و سلم کو بطن وادی سے رمی جمار کرتے دیکھا ہے (جمرہ عقبہ پر) اور آپ صلی اللہ علیہ و آلہ و سلم سوار تھے اور ہر کنکری پر تکبیر کہتے تھے ایک شخص آپ صلی اللہ علیہ و آلہ و سلم کے پیچھے تھا جو آپ صلی اللہ علیہ و آلہ و سلم پر سایہ کئے ہوئے تھا میں نے اس کے بارے میں دریافت کیا تو لوگوں نے بتایا وہ فضل بن عباس ہیں تبھی لوگوں نے ہجوم کیا آپ صلی اللہ علیہ و آلہ و سلم نے فرمایا لوگو ایک دوسرے کو ہلاک مت کرو (یعنی ہجوم کی وجہ سیے ایک دوسرے کو کچل نہ ڈالو) اور جب تم کنکریاں مارو تو چھوٹی کنکریاں مارنا۔

ابو ثور، ابراہیم بن خالد، وہب بن بیان، عبیدہ، یزید بن ابی زیاد، حضرت سلیمان بن عمرو بن الاحوص اپنی والدہ سے روایت کرتے ہیں وہ فرماتی میں نے رسول صلی اللہ علیہ و آلہ و سلم کو جمرہ عقبہ کے پاس (اونٹ پر) سوار دیکھا ہے اور میں نے دیکھا کہ آپ صلی اللہ علیہ و آلہ و سلم کی دونوں انگلیوں کے بیچ میں کنکریاں تھیں پس آپ صلی اللہ علیہ و آلہ و سلم نے وہ کنکری پھینکی اور دوسرے لوگوں نے بھی پھینکی۔

محمد بن علاء، ابن ادریس، یزید بن ابی زیاد، حضرت بن ابی الزیاد سے بھی اسی طرح مروی ہے اس حدیث میں یہ اضافہ ہے کہ آپ صلی اللہ علیہ و آلہ و سلم (رمی جمار سے فراغت کے بعد جمرہ عقبہ پر) ٹھہرے نہیں رہے۔

قعنبی، حضرت عبداللہ بن عمر رضی اللہ عنہ سے روایت ہے کہ وہ نحر کے بعد تین دن تک رمی جمار کے لیے آتے تھے پیدل آتے اور پیدل واپس جاتے اور فرماتے رسول اللہ صلی اللہ علیہ و آلہ و سلم بھی ایسا ہی کرتے تھے۔

ابن حنبل، یحیی ابن سعید، ابن جریج، ابو زبیر، حضرت جابر بن عبداللہ رضی اللہ عنہ سے روایت ہے کہ میں نے رسول صلی اللہ علیہ و آلہ و سلم کو نحر کے دن چاشت کے وقت اور اس کے بعد (دوسرے دن) زوال آفتاب کے بعد اونٹنی پر سوار ہو کر رمی جمار کرتے دیکھا ہے۔

عبد اللہ بن محمد، سفیان، مسعر، حضرت وبرہ رضی اللہ عنہ سے روایت ہے کہ میں نے ابن عمر رضی اللہ عنہ سے پوچھا کنکریاں کب ماروں؟ انہوں نے کہا جب تیرا امام کنکریاں مار چکے تب تو کنکریاں مار پھر میں نے بھی ان کے سامنے مسئلہ پیش کیا (یعنی خود ان کے ذاتی عمل کے بارے میں دریافت کیا) انہوں نے کہا کہ ہم تو زوال آفتاب کے منتظر رہتے تھے جب آفتاب ڈھل جاتا تب کنکریاں مارتے۔

علی بن بحر، عبداللہ بن سعید، ابو خالد، محمد بن اسحاق ، عبدالرحمن بن قاسم، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے (عیدالاضحی کے) دن آخر میں فرض طواف ادا کیا جبکہ مکہ میں ظہر کی نماز پڑھی پھر منیٰ میں آ کر تشریق کے دنوں میں وہاں ٹھہرتے آفتاب ڈھلنے پر جمرہ کو سات کنکریاں مارتے اور ہر کنکری پر تکبیر کہتے اور پہلے اور دوسرے جمرہ کے پاس دیر تک ٹھہرتے اور گریہ و زاری کے ساتھ دعا کرتے مگر تیسرے جمرہ کو کنکریاں مار کر نہیں ٹھہرتے۔

حفص بن عمر، مسلم بن ابراہیم، شعبہ، حکم، ابراہیم، عبدالرحمن بن یزید، حضرت عبداللہ بن مسعود رضی اللہ عنہ سے روایت ہے کہ جب وہ جمرہ عقبہ کے پاس آئے تو خانہ کعبہ کو اپنے بائیں طرف کیا اور منیٰ کو داہنی طرف اور جمرہ پر سات کنکریاں ماری اس کے بعد کہا اسی طرح کنکریاں ماری تھیں اس ذات گرامی نے جس پر سورہ بقرہ نازل ہوئی (یعنی محمد صلی اللہ علیہ و آلہ و سلم نے)

عبد اللہ بن مسلمہ، قعنبی، مالک، ابن سرح، ابن وہب، مالک، عبداللہ بن ابی بکر، حضرت عاصم رضی اللہ عنہ سے روایت ہے کہ رسول صلی اللہ علیہ و آلہ و سلم نے اونٹ چرانے والوں کو رخصت دی رات کو منیٰ میں رہنے کی اور ان کو یوم النحر کو رمی کر نے کا حکم فرمایا پھر دوسرے اور تیسرے دن دو دن کے لیے (اور اگر منیٰ میں رہیں) تو چوتھے دن بھی رمی کریں

مسدد، سلیمان، عبد اللہ، محمد بن ابی بکر، حضرت عدی رضی اللہ عنہ سے روایت ہے کہ رسول صلی اللہ علیہ و آلہ و سلم نے اونٹ چرانے والوں کو رخصت دی کہ ایک دن وہ رمی کریں اور ایک دن چھوڑ دیں (اور پھر رمی کریں یعنی ایک دن چھوڑ کر رمی کریں)۔

عبدالرحمن بن مبارک، خالد بن حارث، شعبہ، قتادہ، حضرت ابو مجلز سے روایت ہے کہ میں نے حضرت ابن عباس رضی اللہ عنہ سے رمی جمار کے متعلق سوال کیا تو انہوں نے کہا کہ مجھے معلوم نہیں کہ رسول صلی اللہ علیہ و آلہ و سلم نے چھ کنکریاں ماریں یا سات۔

سر منڈانے اور بال کتروانے کا بیان

مسدد، عبدالواحد بن زیاد، حجاج، زہری، عمرہ بنت عبدالرحمن، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے فرمایا تم میں سے جب کوئی جمرہ عقبہ کی رمی کر لے تو اس کے لیے سب چیزیں درست ہو جائیں گی سوائے عورتوں کے ابو داؤد کہتے ہیں کہ یہ حدیث ضعیف ہے کیونکہ حجاج نے نہ زہری کو دیکھا اور نہ ان سے کچھ سنا۔

قعنبی، مالک، نافع، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا اے اللہ سر منڈانے والوں پر رحم فرما صحابہ نے عرض کیا یا رسول صلی اللہ علیہ و آلہ و سلم بال کتروانے والوں پر بھی (رحم کی دعا فرمایئے) آپ صلی اللہ علیہ و آلہ و سلم نے فرمایا اے اللہ سر منڈانے والوں پر رحم فرما صحابہ کرام نے پھر عرض کیا یا رسول اللہ صلی اللہ علیہ و آلہ و سلم بال کتروانے والوں پر بھی (رحم کی دعا فرمایئے تب آپ صلی اللہ علیہ و آلہ و سلم نے دعا فرمائی کہ) اے اللہ بال کتروانے والوں پر بھی رحم فرما۔

قتیبہ، یعقوب، موسیٰ بن عقبہ، نافع، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے حجۃ الوداع میں اپنا سر منڈایا۔

محمد بن علاء، حفص، ہشام ابن سیرین، حضرت انس بن مالک رضی اللہ عنہ سے روایت ہے کہ رسول صلی اللہ علیہ و آلہ و سلم نے یوم النحر کو جمرہ عقبہ کی رمی کی پھر آپ صلی اللہ علیہ و آلہ و سلم منیٰ میں اپنی قیام گاہ پر واپس تشریف لائے اور قربانی کا جانور منگا کر اس کو ذبح فرمایا پھر سر مونڈنے والے کو بلایا اور داہنی طرف کا آدھا سر منڈا کر ایک دو بال وہاں پر موجود لوگوں میں تقسیم فرمائے پھر بائیں جانب سر منڈایا اور دریافت فرمایا کہ ابو طلحہ یہاں موجود ہیں؟ پھر وہ سب بال ابو طلحہ کو مرحمت فرما دیئے۔

نصر بن علی، یزید بن زریع، خالد، عکرمہ، حضرت عبداللہ بن عباس رضی اللہ عنہ سے روایت ہے کہ رسول صلی اللہ علیہ و آلہ و سلم سے منیٰ میں (حج کے متعلق) کچھ سوالات کئے گئے آپ صلی اللہ علیہ و آلہ و سلم نے ہر سوال کے جواب میں فرمایا کچھ حرج نہیں ایک شخص نے سوال کیا کہ میں نے قربانی کر نے سے پہلے سر منڈا دیا (تو اب میں کیا کروں؟) آپ صلی اللہ علیہ و آلہ و سلم نے فرمایا قربانی کر اور کوئی مضائقہ نہیں (ایک دوسرے شخص نے سوال کیا کہ مجھے شام ہو گئی اور میں نے اب تک رمی نہیں کی پس اب میں کیا کروں؟ آپ صلی اللہ علیہ و آلہ و سلم نے فرمایا رمی کر لے کوئی بات نہیں۔

محمد بن حسن، محمد بن بکر، ابن جریج، صفیہ بنت شیبہ بن عثمان، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا عورتوں پر حلق نہیں ہے ان پر صرف قصر ہے۔

ابو یعقوب، ہشام بن یوسف، ابن جریج، عبدالحمید بن جبیر بن شیبہ، حضرت عبداللہ بن عباس رضی اللہ عنہ سے (ایک دوسری سند کے ساتھ) روایت ہے کہ رسول صلی اللہ علیہ و آلہ و سلم نے فرمایا عورتوں پر حلق نہیں ہے ان پر صرف قصر ہے۔

عمرہ کا بیان

عثمان بن ابی شیبہ، مخلد بن یزید، یحیی بن زکریا، ابن جریج، عکرمہ بن خالد، حضرت ابن عمر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے حج سے پہلے عمرہ کیا تھا۔

ہناد بن سری، ابن ابی زائدہ، ابن ابی جریج، محمد بن اسحاق ، عبداللہ بن طاؤس، حضرت عبداللہ بن عباس رضی اللہ عنہ سے روایت ہے کہ خدا کی قسم رسول اللہ صلی اللہ علیہ و آلہ و سلم نے حضرت عائشہ رضی اللہ عنہا کو ذی الحجہ میں صرف اس خیال سے عمرہ کرایا تھا کہ مشرکین کا خیال غلط ہو کیونکہ قریش کے لوگ اور وہ لوگ جو ان کے دین پر چلتے تھے یہ کہتے تھے کہ عمرہ کر نے والے کا عمرہ تبھی درست ہو گا جب اونٹ کے بال بڑھ جائیں اور اس کے پیٹ کا زخم اچھا ہو جائے اور ماہ صفر آ جائے اور وہ عمرہ کرنا حرام سمجھتے تھے یہاں تک کہ ذی الحجہ اور محرم کا مہینہ گزر جائے۔

ابو کامل، ابو عوانہ، ابراہیم بن مہاجر، حضرت ابو بکر بن عبدالرحمن رضی اللہ عنہ سے روایت ہے کہ مجھے مروان کے قصد نے خبر دی جو کہ ام معقل کے پاس پیغام لے کر گیا تھا کہ ام معقل کا بیان ہے کہ ابو معقل رسول اللہ صلی اللہ علیہ و آلہ و سلم کے ساتھ حج کے لیے روانہ ہوئے جب وہ (ابو معقل گھر میں) آئے تو ام معقل نے کہا کہ تمھیں معلوم ہے کہ مجھ پر حج لازم ہے پس وہ دونوں چلے یہاں تک کہ رسول اللہ صلی اللہ علیہ و آلہ و سلم کے پاس آئے ام معقل نے کہا کہ یا رسول اللہ صلی اللہ علیہ و آلہ و سلم مجھ پر حج فرض ہے اور ابو معقل کے پاس ایک اونٹ ہے ابو معقل نے کہا یہ سچ کہتی ہے میں نے اس اونٹ کو اللہ کی راہ میں دیا آپ صلی اللہ علیہ و آلہ و سلم نے فرمایا تو وہ اونٹ ام معقل کو دے دے تاکہ وہ اس پر سوار ہو کر حج کرے ابو معقل نے وہ اونٹ ام معقل کو دے دیا ام معقل نے کہا یا رسول اللہ صلی اللہ علیہ و آلہ و سلم میں ایک بیمار اور بوڑھی عورت ہوں کوئی کام ایسا بتا دیجئے جو حج کا بدل بن جائے آپ صلی اللہ علیہ و آلہ و سلم نے فرمایا ماہ رمضان میں ایک عمرہ کرنا حج کا بدل ہو سکتا ہے۔

محمد بن عوف، احمد بن خالد، محمد بن اسحاق ، عیسیٰ بن معقل بن ام معقل، یوسف بن عبداللہ بن سلام سے روایت کرتے ہیں کہ جب رسول اللہ صلی اللہ علیہ و آلہ و سلم نے حجۃ الوداع کیا تو ہمارے پاس ایک اونٹ تھا مگر ابو معقل نے اس کو راہ خدا میں دے دیا تھا ہم بیمار ہوئے اور ابو معقل اسی بیماری میں فوت ہو گئے اور نبی صلی اللہ علیہ و آلہ و سلم حج کو تشریف لے گئے جب آپ صلی اللہ علیہ و آلہ و سلم حج سے فارغ ہو کر آئے تو میں آپ صلی اللہ علیہ و آلہ و سلم کے پاس گئی آپ صلی اللہ علیہ و آلہ و سلم نے پوچھا اے ام معقل تم ہمارے ساتھ حج کے لیے کیوں نہ گئیں میں نے عرض کیا میں نے تیاری کر لی تھی لیکن ابو معقل انتقال کر گئے نیز ہمارے صرف ایک اونٹ تھا جس پر ہم حج کرتے مگر ابو معقل نے (مرتے وقت) وصیت کر دی کہ اس اونٹ کو راہ خدا میں دے دیا جائے آپ صلی اللہ علیہ و آلہ و سلم نے فرمایا تو تو اسی اونٹ پر حج کے لیے کیوں نہ نکلی کیونکہ حج بھی تو فی سبیل اللہ ہے خیر اب تو ہمارے ساتھ تیرا حج جاتا رہا پس تو رمضان میں عمرہ کر لے کیونکہ رمضان میں عمرہ کرنا (ثواب میں) حج کے برابر ہے ام معقل کہا کرتی تھیں کہ حج پھر حج ہے اور عمرہ عمرہ ہے لیکن رسول اللہ صلی اللہ علیہ و آلہ و سلم نے میرے حق میں یہ فرمایا تھا (کہ رمضان میں عمرہ حج کے برابر ہے) پتہ نہیں یہ حکم میرے لیے ہی خاص تھا یا (عام حکم تھا)

مسدد، عبدالوارث، عامر، بکر بن عبد اللہ، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے حج کا ارادہ فرمایا ایک عورت (ام معقل) نے اپنے شوہر سے کہا کہ مجھے رسول اللہ صلی اللہ علیہ و آلہ و سلم کے ساتھ حج کر نے کی اجازت دے دے اس نے کہا کہ میرے پاس کیا ہے جس پر سوار کر کے تجھے حج کراؤں؟ عورت بولی اپنے فلاں اونٹ پر شوہر نے کہا وہ اونٹ تو راہ خدا میں دینے کے لیے روکا ہوا ہے پھر وہ رسول اللہ صلی اللہ علیہ و آلہ و سلم کے پاس آیا اور بولا یا رسول اللہ صلی اللہ علیہ و آلہ و سلم میری بیوی نے آپ صلی اللہ علیہ و آلہ و سلم کو سلام کہا ہے اور وہ آپ صلی اللہ علیہ و آلہ و سلم کے ساتھ حج کرنا چاہتی ہے وہ مجھ سے کہتی ہے کہ میں اس کو آپ صلی اللہ علیہ و آلہ و سلم کے ساتھ حج کے لیے بھیج دوں میں نے اس سے کہا میرے پاس کون سی سواری ہے جس پر تجھے حج کراؤں؟ وہ بولی فلاں اونٹ پر میں نے کہا وہ تو راہ خدا میں دینے کی نیت سے روکا ہوا ہے یہ سن کر رسول اللہ صلی اللہ علیہ و آلہ و سلم نے فرمایا اگر تو اس کو اس اونٹ پر حج کرا دیتا تو وہ بھی راہ خدا میں ہوتا نیز اس نے مجھ سے یہ بھی کہا ہے کہ میں آپ صلی اللہ علیہ و آلہ و سلم سے دریافت کروں کہ آپ صلی اللہ علیہ و آلہ و سلم کے ساتھ حج کر نے کے برابر (ثواب میں) دوسری عبادت کون سی ہے؟ آپ صلی اللہ علیہ و آلہ و سلم نے فرمایا اس کو میرا سلام کہنا اور بتا دینا کہ رمضان کے مہینہ میں عمرہ کرنا (ثواب اور فضیلت میں) میرے ساتھ حج کر نے کے برابر ہے۔

عبدالاعلی بن حماد، داؤد بن عبدالرحمن، ہشام بن عروہ، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم نے دو عمرے کیے ایک ذی قعدہ میں اور ایک شوال میں۔

نفیلی، زہیر، ابو اسحاق ، مجاہد سے روایت ہے کہ حضرت ابن عمر رضی اللہ عنہ سے سوال کیا گیا کہ رسول اللہ صلی اللہ علیہ و آلہ و سلم نے کتنے عمرے کیے ہیں؟ انہوں نے کہا کہ دو عمرے پھر حضرت عائشہ رضی اللہ عنہا نے فرمایا کہ ابن عمر یہ سمجھتے ہیں کہ رسول اللہ صلی اللہ علیہ و آلہ و سلم نے تین عمرے کیے ہیں سوا اس عمرہ کے جو آپ صلی اللہ علیہ و آلہ و سلم نے حجۃ الوداع کے موقع پر حج کے ساتھ کیا تھا۔

نفیلی، قتیبہ، داؤد بن عبدالرحمن، عطار، عمرو بن دینار، عکرمہ، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے چار عمرے کیے ایک عمرہ حدیبہ کا دوسرا اگلے سال مصالحت کے بعد کا تیسرا جعرانہ اور چوتھا وہ عمرہ جو آپ صلی اللہ علیہ و آلہ و سلم نے حج کے ساتھ کیا تھا۔

ابو ولید، ہدبہ بن خالد، ہمام، قتادہ، حضرت انس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے چار عمرے کیے اور وہ سب ذی قعدہ میں تھے سوائے اس عمرہ کے جو حج کے ساتھ تھا ابو داؤد کہتے ہیں کہ اس کے بعد حدیث ہدبہ کے الفاظ مجھے اچھی طرح یاد ہیں جو میں نے ابو ولید سے بھی سنے ہیں مگر مجھے ابو ولید کے الفاظ ٹھیک سے یاد نہیں وہ زمن الحدیبہ تھے یا من الحدیبہ عمرہ حدیبہ اور عمرہ جعرانہ دونوں ذی قعدہ میں تھے جبکہ آپ صلی اللہ علیہ و آلہ و سلم نے ذیقعدہ میں حسنین کا مال غنیمت تقسیم کیا تھا اور ایک عمرہ آپ صلی اللہ علیہ و آلہ و سلم کے حج کے ساتھ تھا۔

جو عورت عمرہ کا احرام باندھے پھر اس کو حیض آ جائے اور حج کا وقت آن پہنچے تو وہ عمرہ کو چھور دے اور حج کا احرام باندھ لے پھر عمرہ کی قضاء کرے
عبدالاعلی بن حماد، داؤد، بن عبدالرحمن، عبداللہ بن عثمان بن خثیم، یوسف بن ماہل، حفصہ بنت عبدالرحمن، حضرت عبدالرحمن بن ابی بکر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے ان سے کہا اے عبدالرحمن اپنی بہن عائشہ کو اپنے ساتھ بٹھا کر لے جا اور ان کو تنعیم سے عمرہ کرا لا جب تو پہاڑ سے چڑھ کر تنعیم میں اترے تو عائشہ رضی اللہ عنہا سے کہنا کہ احرام باندھ لے کیونکہ یہ عمرہ قبول ہو گا۔

جو عورت عمرہ کا احرام باندھے پھر اس کو حیض آ جائے اور حج کا وقت آن پہنچے تو وہ عمرہ کو چھور دے اور حج کا احرام باندھ لے پھر عمرہ کی قضاء کرے
قتیبہ بن سعید، سعید بن مزاحم بن ابی مزاحم، عبدالعزیز بن عبداللہ بن اسید، حضرت محرش کعبی رضی اللہ عنہ سے روایت ہے کہ رسول اللہ صلی اللہ علیہ و آلہ و سلم جعرانہ میں آئے تو مسجد میں تشریف لے گئے اور وہاں نماز پڑھی جو اللہ نے چاہا پھر احرام باندھا اور اپنے اونٹ پر سوار ہو کر بطن سرف کی طرف رخ کر لیا یہاں تک کہ مدینہ کے راستہ پر آ گئے پھر صبح مکہ میں جا کر آئے جیسے کوئی رات میں مکہ میں رہا ہو۔

عمرے میں قیام کا بیان

داؤد بن رشید، یحیی بن زکریا، محمد بن اسحاق ، ابان بن صالح، ابن ابی نجیح، مجاہد، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے عمرہ قضاء میں (یعنی اس کی ادائیگی کے بعد مکہ میں) تین دن قیام فرمایا۔

طواف افاضہ کا بیان

احمد بن حنبل، عبدالرزاق، عبید اللہ، نافع، ابن عمر سے روایت ہے کہ رسول اللہ صلی اللہ علیہ و سلم نے نحر کے دن طواف افاضہ کیا پھر منیٰ جا کر ظہر کی نماز پڑھی (یعنی مکہ سے منی) واپسی میں

احمد بن حنبل، یحیی بن معین، ابن ابی عدی محمد بن اسحاق ، ابو عبید بن عبداللہ بن زمعہ، زینب بنت ابو سلمہ، حضرت ام سلمہ رضی اللہ عنہا سے روایت ہے کہ یوم النحر کی شام (کے بعد آنے والی) رات وہی تھی جس میں رسول اللہ صلی اللہ علیہ و آلہ و سلم میرے پاس رہتے تھے آپ صلی اللہ علیہ و آلہ و سلم تشریف لائے اتنے میں وہب بن زمعہ اور ان کے ساتھ ایک اور شخص ابو امیہ کی نسل میں سے کرتا پہنے ہوئے آئے رسول اللہ صلی اللہ علیہ و آلہ و سلم نے وہب سے پوچھا اے ابو عبد اللہ تم طواف اضافہ کر چکے ہو؟ انہوں نے کہا نہیں یا رسول اللہ صلی اللہ علیہ و آلہ و سلم بخدا (ابھی طواف نہیں کیا) آپ صلی اللہ علیہ و آلہ و سلم نے فرمایا اپنی قمیض اتار ڈالو انہوں نے اپنی قمیض اتار ڈالی اور ان کے ساتھی نے بھی اتار ڈالی پھر دریافت کیا یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم نے ایسا کیوں فرمایا؟ آپ صلی اللہ علیہ و آلہ و سلم نے فرمایا یہ وہ دن ہے جب تم اس میں کنکریاں مار چکو تو تم پر وہ سب چیزیں حلال ہو جائیں گی جو احرام کی حالت میں حرام تھیں سوائے عورتوں کے پس اگر تم نے طواف سے پہلے شام (رات) کی (یعنی رات سے پہلے طواف نہ کیا) تو تمھارا احرام باقی رہے گا جیسا کہ کنکریاں مار نے سے قبل تھا یہاں تک کہ تم طواف کر لو۔

محمد بن بشار، عبدالرحمن سفیان، ابو زبیر، حضرت عائشہ رضی اللہ عنہا، ابن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے قربانی کے دن طواف میں تاخیر کی رات ہونے تک

سلیمان بن داؤد، ابن وہب، ابن جریح، عطا بن رباح، حضرت ابن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے طواف اضافہ کے ساتھ پھیروں میں رمل نہیں کیا

طواف وداع کا بیان

نصر بن علی، سفیان، سلیمان، احول، طاؤس، حضرت عبداللہ بن عباس رضی اللہ عنہ سے روایت ہے کہ لوگ (ارکان حج کی تکمیل کے بعد) مکہ سے ہر طرف سے نکل جاتے تھے (طواف وداع نہیں کرتے تھے) پس آپ صلی اللہ علیہ و آلہ و سلم نے فرمایا کوئی شخص مکہ سے نہ جائے مگر آخری طواف (طواف وداع) کر کے۔

وہب بن بقیہ، خالد، افلح، قاسم، حضرت عائشہ رضی اللہ عنہا سے روایت ہے کہ میں نے تنعیم سے عمرے کا احرام باندھا پس میں مکہ میں گیا اور عمرہ ادا کیا اور رسول صلی اللہ علیہ و آلہ و سلم مقام ابطح میں میرا انتظار کرتے رہے جب میں فارغ ہو گئی تو آپ صلی اللہ علیہ و آلہ و سلم نے لوگوں کو روانگی کا حکم فرمایا اور آپ صلی اللہ علیہ و آلہ و سلم خود مکہ میں تشریف لائے اور طواف وداع کیا اس کے بعد (مدینہ کے لیے) روانہ ہوئے۔

محمد بن بشار، ابو بکر، حنفی، افلح، قاسم، حضرت عائشہ رضی اللہ عنہا سے روایت ہے کہ میں رسول صلی اللہ علیہ و آلہ و سلم کے ساتھ (حج کے لیے) نکلی جب (منیٰ سے واپسی کے بعد) آپ صلی اللہ علیہ و آلہ و سلم محصب میں اترے تو (عمرہ سے فارغ ہو کر) میں آپ صلی اللہ علیہ و آلہ و سلم کے پاس آئی آپ صلی اللہ علیہ و آلہ و سلم نے سب لوگوں کو روانگی کا حکم فرمایا پس سب لوگ روانہ ہو گئے آپ صلی اللہ علیہ و آلہ و سلم صبح کی نماز سے پہلے خانہ کعبہ کی طرف تشریف لے گئے اور (مدینہ روانگی سے پہلے) طواف وداع کیا پھر نکلے اور مدینہ کی طرف روانہ ہو گئے۔

یحیی بن معین، ہشام بن یوسف، ابن جریج عبید اللہ بن ابی یزید، حضرت عبدالرحمن بن طارق اپنی والدہ سے روایت کرتے ہیں کہ رسول صلی اللہ علیہ و آلہ و سلم جب یعلی کے مکان سے آگے بڑھتے تو کعبہ کی طرف منہ کر کے دعا کرتے۔

حائضہ عورت طواف افاضہ کے بعد جا سکتی ہے

قعنبی، مالک، ہشام بن عروہ، حضرت عائشہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم نے حضرت صفیہ رضی اللہ عنہا کا ذکر کیا تو کہا گیا کہ ان کو حیض آگیا رسول اللہ صلی اللہ علیہ و آلہ و سلم نے فرمایا شاید وہ ہمیں روکنے والی ہے لوگوں نے عرض کیا یا رسول اللہ صلی اللہ علیہ و آلہ و سلم وہ طواف افاضہ کر چکی ہے آپ صلی اللہ علیہ و آلہ و سلم نے فرمایا تب پھر کوئی بات نہیں۔

عمرو بن عون، ابو عوانہ، یعلی بن عطاء، ولید بن عبدالرحمن، حضرت حارث بن عبدالرحمن بن اوس رضی اللہ عنہ سے روایت ہے کہ حضرت عمر کے پاس آیا اور ان سے اس عورت کے متعلق مسئلہ دریافت کیا جس نے یوم النحر میں طواف افاضہ کیا (مگر طواف وداع نہیں کیا) اور اس کو حیض آگیا انہوں نے کہا طواف وداع تک انتظار کرے (ولید بن عبدالرحمن) کہتے ہیں کہ اس پر حارث نے کہا (میں نے رسول اللہ صلی اللہ علیہ و آلہ و سلم سے بھی یہی مسئلہ دریافت کیا تھا) اور آپ صلی اللہ علیہ و آلہ و سلم نے بھی مجھے یہی مسئلہ بتایا تھا (یہ سن کر) حضرت عمر نے کہا تیرے ہاتھ گریں تو نے مجھ سے وہ مسئلہ پوچھا جو تو رسول اللہ صلی اللہ علیہ و آلہ و سلم سے پوچھ چکا تھا تاکہ (لا علمی کی بنا پر) میں اس سے مختلف مسئلہ بیان کر دوں۔

وادی محصب میں اتر نے کا بیان

احمد بن حنبل، یحیی بن سعید، ہشام، حضرت عائشہ رضی اللہ عنہا روایت ہے کہ رسول صلی اللہ علیہ و آلہ و سلم محصب میں محض اس لیے اترے تھے تاکہ لوگوں کو (مدینہ کی طرف) نکلنے میں آسانی ہو یہاں اترنا سنت نہیں ہے جس کا جی چاہے اترے اور جس کا جی چاہے نہ اترے۔

احمد بن حنبل، عثمان بن ابی شیبہ، مسدد، سفیان، صالح بن کیسان، حضرت سلیمان بن یسار رضی اللہ عنہ سے روایت ہے کہ ابو رافع رضی اللہ عنہ کا بیان ہے مجھے رسول صلی اللہ علیہ و آلہ و سلم نے محصب میں اتر نے کا حکم نہیں فرمایا تھا بلکہ میں نے (اتفاق سے) آپ صلی اللہ علیہ و آلہ و سلم کا خیمہ وہاں لگایا تو آپ صلی اللہ علیہ و آلہ و سلم وہاں اترگئے مسددکہتے ہیں کہ ابو رافع حضور صلی اللہ علیہ و آلہ و سلم کے سامان کے محافظ تھے عثمان نے اپنی روایت میں اضافہ کیا ابطح میں

احمد بن حنبل، عبدالرزاق، معمر، علی بن حسین، عمرو بن عثمان، حضرت اسامہ بن زید رضی اللہ عنہ سے روایت ہے کہ میں نے پوچھا یا رسول صلی اللہ علیہ و آلہ و سلم آپ صلی اللہ علیہ و آلہ و سلم کل کو حج میں کہاں اتریں گے؟ آپ صلی اللہ علیہ و آلہ و سلم نے فرمایا کیا عقیل نے ہمارے لیے مکہ میں کوئی گھر چھوڑا ہے؟ پھر آپ صلی اللہ علیہ و آلہ و سلم نے فرمایا ہم خیف بنی کنانہ میں اتریں گے جہاں پر قریش نے کفر پر عہد لیا تھا یعنی محصب میں یہاں بنی کنانہ نے بنو ہاشم کے متعلق عہد لیا تھا کہ ہم ان سے شادی بیاہ نہ کریں گے ان کو پناہ نہ دیں گے اور ان سے کسی قسم کی خرید و فروخت نہ کریں گے۔ امام زہری نے کہا کہ خیف وادی کا نام ہے۔
محمود بن خالد، عمر، ابو عمر، ابو سلمہ، حضرت ابو ہریرہ رضی اللہ عنہ سے روایت ہے کہ جب رسول صلی اللہ علیہ و آلہ و سلم نے منیٰ سے چلنے کا ارادہ کیا تو آپ صلی اللہ علیہ و آلہ و سلم نے فرمایا کل ہم وہاں اتریں گے پھر ویسا ہی بیان کیا جیسا کہ اوپر حدیث میں گذرا لیکن اس روایت میں نہ تو اول حدیث کے الفاظ ہیں اور نہ وادی خیف کا ذکر ہے۔

موسیٰ ابو سلمہ، موسی، حماد، حمید، بکر بن عبد اللہ، ایوب، نافع، حضرت نافع رضی اللہ عنہ سے روایت ہے کہ عبداللہ بن عمر بطحاء (محصب) میں نیند کی ایک جھپکی لے لیتے تھے پھر مکہ میں جاتے اور کہتے کہ رسول صلی اللہ علیہ و آلہ و سلم بھی ایسا ہی کرتے تھے۔

احمد بن حنبل، عفان، حماد بن سلمہ، حمید، بکر بن عبد اللہ، ابن عمر، ایوب، حضرت نافع رضی اللہ عنہ، ابن عمر سے روایت کرتے ہیں کہ رسول صلی اللہ علیہ و آلہ و سلم نے ظہر عصر مغرب اور عشاء کی نماز بطحاء (محصب) میں پڑھی پھر نیند کا ایک جھپکا لیا اس کے بعد مکہ میں داخل ہوئے (نافع کہتے ہیں کہ) ابن عمر رضی اللہ عنہ بھی ایسا ہی کرتے تھے۔

مناسک حج کی ترتیب الٹ جانے کا بیان

قعنبی، مالک، ابن شہاب، عیسیٰ بن طلحہ بن عبید اللہ، حضرت عبداللہ بن عمرو بن العاص رضی اللہ عنہ سے روایت ہے کہ رسول صلی اللہ علیہ و آلہ و سلم حجۃ الوداع میں منیٰ میں کھڑے ہوئے لوگ آپ صلی اللہ علیہ و آلہ و سلم سے (حج کے مسائل) پوچھنے لگے پس ایک شخص آیا اور بولا یا رسول صلی اللہ علیہ و آلہ و سلم میں نے بھول کر قربانی سے پہلے سر منڈا لیا آپ صلی اللہ علیہ و آلہ و سلم نے فرمایا کوئی حرج نہیں تو قربانی کر ایک دوسرا شخص آیا اس نے کہا یا رسول اللہ صلی اللہ علیہ و آلہ و سلم میں نے بھول سے رمی سے پہلے قربانی کر لی آپ صلی اللہ علیہ و آلہ و سلم نے فرمایا کوئی بات نہیں تو رمی کر راوی کہتے ہیں کہ اس دن ارکان کی تقدیم و تاخیر کے متعلق جتنے بھی سوال کئے گئے (سب کے جواب میں) آپ صلی اللہ علیہ و آلہ و سلم نے فرمایا کوئی حرج نہیں اب کر لے۔

عثمان بن ابی شیبہ، جریر، شیبانی، زیاد بن علاقہ، حضرت اسامہ بن شریک رضی اللہ عنہ سے روایت ہے کہ میں نبی صلی اللہ علیہ و آلہ و سلم کے ساتھ حج کے لیے نکلا لوگ آپ صلی اللہ علیہ و آلہ و سلم کے پاس آئے تھے اور (حج کے متعلق) سوال کرتے تھے پس ایک شخص نے کہا یا رسول اللہ صلی اللہ علیہ و آلہ و سلم میں نے طواف سے پہلے سعی کر لی (کوئی کہتا ہے کہ) میں نے فلاں کام پہلے کر لیا یا بعد میں کیا (سب کے جواب میں) آپ صلی اللہ علیہ و آلہ و سلم یہی فرماتے رہے کوئی حرج نہیں حرج کی بات تو یہ ہے کہ کوئی شخص کسی مسلمان کی عزت یا جان کو ظلماً برباد کر دے جس نے ایسا کیا وہ حرج (گناہ) میں مبتلاء ہو گیا اور برباد ہوا۔

مکہ (خانہ کعبہ) میں سترہ کے بغیر نماز پڑھنے کا بیان

احمد بن حنبل، سفیان بن عیینہ، کثیر بن کثیر، حضرت مطلب بن ابی وداعہ رضی اللہ عنہ سے روایت ہے کہ انہوں نے دیکھا کہ رسول صلی اللہ علیہ و آلہ و سلم خانہ کعبہ میں بنی سہم کے پاس نماز پڑھ رہے تھے اور لوگ آپ صلی اللہ علیہ و آلہ و سلم کے سامنے سے گذر رہے تھے اور درمیان میں کوئی سترہ نہ تھا سفیان نے کہا کہ آپ صلی اللہ علیہ و آلہ و سلم کے اور کعبہ کے درمیان کوئی سترہ نہ تھا سفیان نے کہا کہ ابن جریرج نے ہم کو اس کی خبر دی کہ بیان کیا ہم سے کثیر نے اپنے والد کے واسطہ سے پس میں نے کثیر سے اس کے بارے میں پوچھا تو اس نے کہا کہ میں نے اپنے والد سے نہیں سنا بلکہ اپنے اہل خانہ میں سے کسی سے اپنے دادا کے واسطہ سے سنا ہے۔

مکہ کے حرم کا بیان

احمد بن حنبل، ولید بن مسلم، یحیی، ابن ابی کثیر، ابو سلمہ، حضرت ابو ہریرہ رضی اللہ عنہ سے روایت ہے کہ جب اللہ تعالی نے رسول صلی اللہ علیہ و آلہ و سلم کے ہاتھوں مکہ فتح کرایا تو آپ صلی اللہ علیہ و آلہ و سلم لوگوں کے درمیان (تقریر کے لیے) کھڑے ہوئے پہلے آپ صلی اللہ علیہ و آلہ و سلم نے اللہ تعالی کی حمد و ثناء کی اس کے بعد فرمایا اللہ تعالی نے اصحاب فیل کو تو مکہ (پر قبضہ کرنے) سے روک دیا تھا مگر اس نے اپنے رسول اور اہل ایمان کو اس پر قبضہ دلا دیا ہے اور میرے لیے (یہاں) کچھ دیر کے لیے (قتال کرنا) حلال ہوا اس کے بعد قیامت تک کے لیے حرام ہوا اب نہ اس کا درخت کاٹا جائے اور نہ یہاں کا جانور شکار کے لیے اڑایا جائے اور نہ ہی یہاں کی گری پڑی چیز کسی کے لیے حلال ہے سوائے اس کے جو اس کا ڈھونڈنے والا ہو اتنے حضرت عباس رضی اللہ عنہ کھڑے ہوئے (یا یہ کہا کہ) حضرت عباس رضی اللہ نے عرض کیا یا رسول اللہ صلی اللہ علیہ و آلہ و سلم اذخر (اذخر ایک گھاس کا نام ہے یعنی اس کے کاٹنے کی اجازت چاہی) کیونکہ وہ ہماری قبروں اور گھروں کی ضرورت ہے آپ صلی اللہ علیہ و آلہ و سلم نے فرمایا سوائے اذخر کے (یعنی آپ صلی اللہ علیہ و آلہ و سلم نے اس کے کاٹنے کی اجازت مرحمت فرما دی)۔ ابو داؤد کہتے ہیں کہ اس حدیث میں ابن المصفی نے ولید کے واسطہ سے یہ زیادتی نقل کی ہے کہ پس یمن کا ایک شخص مابو شاہ کھڑا ہوا اور عرض کیا یا رسول اللہ صلی اللہ علیہ و آلہ و سلم میرے لیے لکھ دیجئے پس آپ صلی اللہ علیہ و آلہ و سلم نے فرمایا ابو شاہ کو لکھ کر دے دو (ولید کہتے ہیں کہ) میں نے حضرت اوزاعی سے پوچھا کہ آپ صلی اللہ علیہ و آلہ و سلم کے ارشاد ابو شاہ کو لکھ کر دے دو کس چیز کی طرف اشارہ ہے؟ حضرت اوزاعی نے فرمایا اس میں آپ صلی اللہ علیہ و آلہ و سلم کی اس تقریر کی طرف اشارہ ہے جو اس نے آپ صلی اللہ علیہ و آلہ و سلم سے سنی تھی۔

عثمان بن ابی شیبہ، جریر، منصور، مجاہد، طاؤس، حضرت ابن عباس رضی اللہ سے بھی اس قصہ (تحریم مکہ) میں اسی طرح روایت ہے اور (یہ اضافہ ہے) لَا یخْتَلَی خَلَاهَا۔

احمد بن حنبل، عبدالرحمن بن مہدی، اسرائیل، ابرہیم بن مہاجر، یوسف، بن ماہل، حضرت عائشہ رضی اللہ عنہا سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم کیا ہم منیٰ میں آپ صلی اللہ علیہ و آلہ و سلم کے لیے ایک گھر (یا یہ کہ ایک عمارت) بنا دیں جو دھوپ سے آپ صلی اللہ علیہ و آلہ و سلم کا بچاؤ کرے؟ آپ صلی اللہ علیہ و آلہ و سلم نے فرمایا نہیں منیٰ تو اس کے لیے ہے جو پہلے وہاں پہنچ جائے (یعنی ارض حرم وقف ہے یہ کسی کی ملکیت نہیں ہو سکتی)

حسن بن علی، ابو عاصم، جعفر بن یحیی بن ثوبان، عمارہ بن ثوبان، موسیٰ بن باذان، حضرت یعلی بن امیہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا حرم میں غلہ کا روکنا بے دینی اور ظلم ہے

نبیذ کی سبیل لگانے کا بیان

عمرو بن عون، خالد، حمید، بکر بن عبداللہ حضرت بکر بن عبداللہ رضی اللہ عنہ سے روایت ہے کہ ایک شخص نے ابن عباس رضی اللہ عنہ سے کہا کہ کیا حال ہے اس گھر کے لوگوں کا (تمہارے گھر کے لوگوں کا؟) کہ یہ نبیذ (کھجور کا شربت) پلاتے ہیں جبکہ ان کے چچا کے بیٹے (قریش) دودھ شہد ستو پلاتے ہیں۔ یہ لوگ بخیل ہیں یا نادار؟ ابن عباس رضی اللہ عنہ نے کہا نہ ہم بخیل ہیں نہ نادار (بلکہ اصل بات یہ ہے کہ ایک مرتبہ) رسول صلی اللہ علیہ و آلہ و سلم اپنے اونٹ پر سوار ہو کر ہمارے پاس تشریف لائے اور آپ صلی اللہ علیہ و آلہ و سلم کے پیچھے (آپ صلی اللہ علیہ و آلہ و سلم کے خادم) اسامہ بن زید رضی اللہ عنہ بیٹھے ہوئے تھے آپ صلی اللہ علیہ و آلہ و سلم نے پینے کے لیے کوئی چیز طلب کی تو آپ صلی اللہ علیہ و آلہ و سلم کے سامنے نبیذ پیش کی گئی آپ صلی اللہ علیہ و آلہ و سلم نے اس میں سے پیا اور جو باقی بچا وہ اسامہ کو دیا پس انہوں نے وہ پی لیا اس کے بعد آپ صلی اللہ علیہ و آلہ و سلم نے فرمایا یہ کام تم نے بہت اچھا کیا اور آئندہ بھی کرتے رہنا یہ ہے وہ وجہ جس کی بنا پر ہم ایسا کرتے ہیں ہم نہیں چاہتے کہ ہم اس چیز کو بدل لیں جس کی آپ صلی اللہ علیہ و آلہ و سلم نے تحسین فرمائی تھی۔

مہاجرین کے لیے مکہ میں ٹھہر نے کا بیان

قعنبی، عبدالعزیز، عبدالرحمن حمید، حضرت عمر بن عبدالعزیز رضی اللہ عنہ نے حضرت سائب بن یزید رضی اللہ عنہ سے پوچھا کہ کیا تم نے (مہاجرین کے لیے) مکہ میں رہنے کے متعلق سنا ہے؟ انہوں نے کہا کہ مجھ سے ابن الحفرمی نے بیان کیا کہ انہوں نے رسول صلی اللہ علیہ و آلہ و سلم سے سنا آپ صلی اللہ علیہ و آلہ و سلم مہاجرین سے فرما رہے تھے کہ ارکان حج سے فراغت کے بعد (مکہ میں) رہنے کے لیے تین دن ہیں (تا کہ وہ اپنی ضروریات پوری کر لیں)۔

کعبہ کے اندر نماز پڑھنے کا بیان

قعنبی، مالک، نافع، حضرت عبداللہ بن عمر رضی اللہ عنہ سے روایت ہے کہ (جب مکہ فتح ہوا) تو رسول صلی اللہ علیہ و آلہ و سلم کعبہ کے اندر داخل ہوئے آپ صلی اللہ علیہ و آلہ و سلم کے ساتھ اسامہ بن زید عثمان بن طلحہ اور حضرت بلال رضی اللہ عنھم تھے انہوں نے اندر سے دروازہ بند کر لیا (تا کہ ہجوم اندر داخل نہ ہو) اور آپ صلی اللہ علیہ و آلہ و سلم اس میں (تھوڑی دیر) رہے عبداللہ بن عمر رضی اللہ عنہ کہتے ہیں کہ جب بلال رضی اللہ عنہ باہر آئے تو میں نے ان سے پوچھا کہ رسول صلی اللہ علیہ و آلہ و سلم نے خانہ کعبہ کے اندر کیا کیا؟ انہوں نے کہا کہ آپ صلی اللہ علیہ و آلہ و سلم نے ایک ستون کو اپنے بائیں جانب رکھا اور دو کو داہنی طرف اور تین ستون آپ صلی اللہ علیہ و آلہ و سلم کی پشت پر تھے ان دنوں بیت اللہ چھ ستونوں پر قائم تھا پھر آپ صلی اللہ علیہ و آلہ و سلم نے وہاں نماز پڑھی

عبد اللہ بن محمد بن اسحاق ، عبدالرحمن، بن مہدی، مالک رضی اللہ عنہ سے بھی مروی ہے مگر اس میں ستونوں کا ذکر نہیں ہے اس میں ہے پھر آپ صلی اللہ علیہ و آلہ و سلم نے نماز پڑھی اور آپ صلی اللہ علیہ و آلہ و سلم کے اور قبلہ کے درمیان تین ہاتھ کا فاصلہ تھا (یعنی آپ صلی اللہ علیہ و آلہ و سلم نے قبلہ سے تین ہاتھ پیچھے ہٹ کر نماز پڑھی)

عثمان بن ابی شیبہ، ابو سامہ عبید اللہ، نافع، حضرت عبداللہ بن عمر رضی اللہ عنہ بھی نبی صلی اللہ علیہ و آلہ و سلم سے حدیث قعنبی (کی پہلی حدیث) کے ہم معنی روایت کرتے ہیں اس میں ہے کہ میں نے حضرت بلال رضی اللہ عنہ سے یہ پوچھنا بھول گیا کہ آپ صلی اللہ علیہ و آلہ و سلم نے کتنی رکعت نماز پڑھی۔

زہیر بن حرب، جریر، یزید بن ابی زیاد، مجاہد، حضرت عبدالرحمن بن صفوان رضی اللہ عنہ سے روایت ہے کہ میں نے حضرت عمر فاروق رضی اللہ عنہ سے پوچھا کہ جب رسول صلی اللہ علیہ و آلہ و سلم کعبہ کے اندر گئے تو کیا کیا؟ انہوں نے فرمایا دو رکعتیں پڑھیں۔

ابو معمر، عبداللہ بن عمر بن ابو حجاج، عبدالوارث، ایوب، عکرمہ، حضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم جب مکہ میں آئے (فتح مکہ کے موقع پر) تو آپ صلی اللہ علیہ و آلہ و سلم نے خانہ کعبہ کے اندر جانے سے انکار کر دیا کیونکہ اس کے اندر بت رکھے ہوئے تھے آپ صلی اللہ علیہ و آلہ و سلم نے حکم فرمایا تو ان کو نکال دیا گیا ابن عباس رضی اللہ عنہ کہتے ہیں کہ ان میں ابراہیم اسماعیل علیھما السلام کی تصویریں بھی نکلیں ان دونوں تصوریوں کے ہاتھوں میں پانسے تھے (یہ دیکھ کر) آپ صلی اللہ علیہ و آلہ و سلم نے فرمایا ان پر خدا کی مار ہو بخدا ان کو خوب معلوم ہے کہ ان مقدس ہستیوں نے کبھی پانسے نہیں ڈالے تھے ابن عباس کہتے ہیں کہ اس کے بعد آپ صلی اللہ علیہ و آلہ و سلم بیت اللہ میں داخل ہوئے اور اس کے کونوں میں تکبیر کہی پھر وہاں سے نکل آئے اور آپ صلی اللہ علیہ و آلہ و سلم نے اس میں نماز نہیں پڑھی۔

قعنبی، عبدالعزیز، علقمہ، حضرت عائشہ رضی اللہ عنہا سے روایت ہے کہ میں خانہ کعبہ کے اندر جا کر نماز پڑھنا چاہتی تھی پس رسول صلی اللہ علیہ و آلہ و سلم نے میرا ہاتھ پکڑ کر حطیم میں داخل کر دیا اور فرمایا جب تو کعبہ کے اندر جانا چاہے تو حطیم میں نماز پڑھ لے کیونکہ وہ خانہ کعبہ کا ہی ایک حصہ ہے پس تیری قوم نے (قریش نے) کوتاہی کی جب انہوں نے خانہ کعبہ کی تعمیر کی اور اس کو کعبہ سے خارج کر دیا۔

مسدد، عبداللہ بن داؤد، اسماعیل بن عبدالملک، عبداللہ بن ابی ملیکہ، حضرت عائشہ رضی اللہ عنہ سے روایت ہے کہ (ایک مرتبہ) رسول صلی اللہ علیہ و آلہ و سلم میرے پاس سے گئے اس حال میں کہ وہ خوش تھے لیکن جب لوٹ کر آئے تو افسردہ تھے (میں نے اس کا سبب دریافت کیا تو فرمایا) میں کعبہ میں گیا اگر یہ بات میں پہلے جانتا جو بعد میں معلوم ہوئی کہ کعبہ کے اندر جانے میں دشواری ہو گی تو میں نہ جاتا مجھے اندیشہ ہے کہ کہیں میری امت کو تکلیف نہ ہو۔

ابن سرح، سعید بن منصور، مسدد، سفیان، منصور، حضرت اسلمیہ رضی اللہ عنہ سے روایت ہے کہ میں نے عثمان (بن طلحہ حججی) سے پوچھا کہ جب رسول صلی اللہ علیہ و آلہ و سلم نے تم کو بلایا تو تم سے کیا کہا تھا؟ انہوں نے کہا کہ رسول صلی اللہ علیہ و آلہ و سلم نے مجھ سے کہا کہ میں تم سے یہ کہنا بھول گیا کہ (مینڈھے کے) سینگ چھپا دو کیونکہ خانہ کعبہ میں کیا ایسی چیز کی موجودگی مناسب نہیں ہے جو نمازی کے دھیان کو ہٹائے ابن السرح کہتے ہیں کہ میرے ماموں کا نام مسافع بن شیبہ ہے۔

خانہ کعبہ میں مدفون مال کا بیان

احمد بن حنبل، عبدالرحمن، بن محمد، شیبانی، واصل، شقیق، حضرت شیبہ بن عثمان رضی اللہ عنہ سے روایت ہے کہ جہاں تم بیٹھے ہو اس جگہ حضرت عمر رضی اللہ عنہ بیٹھے ہوئے تھے کہنے لگے جب تک خانہ کعبہ کا مدفون مال تقسیم نہیں کر دوں گا نہیں نکلوں گا میں نے پھر کہا آپ ایسا نہیں کریں گے فرمایا وہ کیوں؟ میں نے کہا اس لئے کہ رسول صلی اللہ علیہ و آلہ و سلم اور حضرت ابو بکر رضی اللہ عنہ نے اس مال کے مقام کو دیکھا تھا اور ان دونوں حضرات کو مال کی آپ سے زیادہ ضرورت تھی مگر اس کے باوجود انہوں نے اس کو نہیں نکالا حضرت عمر رضی اللہ عنہ یہ سن باہر نکل آئے۔

حامد بن یحیی، عبداللہ بن حارث، محمد بن عبداللہ بن انسان، حضرت زبیر رضی اللہ عنہ سے روایت ہے کہ ہم لیہ سے آئے (لیہ ایک مقام کا نام ہے) جب بیری کے درخت کے پاس پہنچے تو آپ صلی اللہ علیہ و آلہ و سلم اس کے مقابل قرآن اسود کے کنارے پر کھڑے ہوئے (قرن اسود ایک پہاڑی کا نام ہے) اور نخب (ایک جگہ نام) کی طرف نگاہ اٹھا کر دیکھا پھر آپ صلی اللہ علیہ و آلہ و سلم ٹھہر گئے اور سب لوگ بھی ٹھہر گئے اس کے بعد آپ صلی اللہ علیہ و آلہ و سلم نے فرمایا وجّ (ایک مقام کا نام ہے) کا شکار اور اس کے درخت حرام ہیں جو اللہ کے لیے حرام کئے گئے ہیں یہ واقعہ طائف جانے سے پہلے کا ہے بلکہ ثقیف کے محاصرہ سے بھی پہلے کا ہے۔

مدینہ میں آمد کا بیان

مسدد، سفیان، سعید بن مسیب، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا کجاوے نہ باندھے جائیں (سفر نہ کیا جائے) مگر تین مسجدوں کی طرف (مکہ میں) مسجد حرام دوسرے (مدینہ میں) میری مسجد کی طرف اور تیسرے (بیت المقدس کی طرف) مسجد اقصی کی طرف۔

مدینہ کے حرم کا بیان

محمد بن کثیر، سفیان، اعمش، ابراہیم، حضرت علی رضی اللہ عنہ سے روایت ہے کہ ہم نے رسول صلی اللہ علیہ و آلہ و سلم سے قرآن اور اس صحیفہ کے علاوہ کچھ نہیں لکھا (صحیفہ سے مراد دیت کے وہ احکام ہیں جو رسول صلی اللہ علیہ و آلہ و سلم نے حضرت علی رضی اللہ عنہ کو لکھوائے تھے اور وہ ان کی تلوار کے نیام میں رہتے تھے حضرت علی رضی اللہ عنہ کہتے ہیں کہ رسول صلی اللہ علیہ و آلہ و سلم نے فرمایا مدینہ عائر سے لے کر ثور تک حرم ہے جو کوئی دین میں نئی بات نکالے یا ایسے شخص کو پناہ دے اس پر اللہ فرشتوں اور تمام لوگوں کی طرف سے لعنت ہے ایسے شخص کا نہ فرض قبول ہو گا اور نہ نفل اور تمام مسلمانوں کا ذمہ ایک ہے جب ان میں سے کسی ادنی شخص نے کسی کافر کو پناہ دی اور کسی مسلمان نے اس کی پناہ کو توڑا تو اس پر اللہ فرشتوں اور تمام لوگوں کی طرف سے لعنت ہے ایسے شخص کا نہ فرض قبول ہو گا نہ نفل اور جو شخص ولا (دوستی کرے) کسی قوم سے بغیر اپنے دوستوں کی اجازت کے اس پر اللہ فرشتوں اور تمام لوگوں کی طرف سے لعنت ہے ایسے شخص کا نہ فرض قبول ہو گا اور نہ نفل۔

ابن مثنی، عبدالصمد، ہمام، قتادہ، ابو حسان، حضرت علی رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا مدینہ کی نہ گھاس کاٹی جائے اور نہ وہاں جانور شکار کے لیے دوڑا جائے اور نہ وہاں کی گری پڑی چیز اٹھائی جائے سوائے اس شخص کے جو اس کا اعلان کرے اور نہ وہاں قتال کے لیے ہتھیار اٹھانا درست ہے اور نہ وہاں کا درخت کاٹنا درست ہے مگر یہ کہ کوئی شخص اپنے اونٹ کے چارے کے لیے کاٹے

محمد بن علاء، زید بن حباب، سلیمان بن کثیر، عثمان بن عفان، عبداللہ بن ابو سفیان، حضرت عدی بن زید رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا مدینہ کے ہر طرف سے ایک ایک برید کو محفوظ قرار دے دیا یعنی نہ وہاں کا درخت کاٹا جائے اور نہ پتے توڑے جائیں مگر اونٹ کے چارے کے واسطے

ابو سلمہ، جریر، ابن حازم، یعلی بن حکیم، حضرت سلیمان بن ابی عبداللہ رضی اللہ عنہ سے روایت ہے کہ میں نے حضرت سعد بن ابی وقاص رضی اللہ عنہ کو دیکھا کہ انہوں نے مدینہ میں ایک شکار والے شخص کو پکڑا اور اس کے کپڑے چھین لیے اس پر اس شخص کے لوگوں نے حضرت سعد بن وقاص رضی اللہ عنہ کے پاس آ کر گفتگو کی حضرت سعد رضی اللہ عنہ نے جواب دیا کہ رسول صلی اللہ علیہ و آلہ و سلم نے اس حرم کو حرام ٹھہرایا ہے اور فرمایا اگر کوئی اس حرم میں کسی کو کوئی شکار کرتا ہوا پائے تو وہ اس کے کپڑے چھین لے اور میں تم کو وہ سامان ہرگز نہ دوں گا جو رسول صلی اللہ علیہ و آلہ و سلم نے مجھے دلایا ہے ہاں اگر تم چاہو تو میں تم کو اس کی قیمت دے سکتا ہوں

عثمان بن ابی شیبہ، یزید بن ہارون، ابن ابی ذئب، صالح، حضرت سعد رضی اللہ عنہ کے ایک غلام سے روایت ہے کہ حضرت سعد رضی اللہ عنہ نے مدینہ میں ایک شخص کو درخت کاٹتے ہوئے دیکھا تو انہوں نے اس کا مال اس سے چھین لیا اور اس کے مالکوں سے فرمایا کہ میں نے رسول صلی اللہ علیہ و آلہ و سلم سے سنا آپ صلی اللہ علیہ و آلہ و سلم منع فرماتے تھے مدینہ کے درخت کو کاٹنے سے اور آپ صلی اللہ علیہ و آلہ و سلم فرماتے تھے کہ جو شخص مدینہ کے درخت کاٹے اور پھر کوئی اس کو پکڑے تو وہ اس کے کپڑے چھین لے۔

محمد بن حفص، ابو عبدالرحمن، محمد بن خالد، خارجہ بن حارث، جابر بن عبداللہ سے روایت ہے کہ رسول صلی اللہ علیہ و آلہ و سلم نے فرمایا مدینہ کے حرم میں سے نہ پتے توڑے جائیں اور نہ درخت کاٹا جائے مگر آہستگی سے پتے توڑ لیے جائیں


مسدد، یحیی، عثمان بن ابی شیبہ، ابن نمیر، عبید اللہ، نافع، حضرت عبداللہ بن عمر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم مسجد قباء میں کبھی تشریف لاتے اور کبھی سوار ہو کر ابن نمیر نے یہ اضافہ کیا ہے کہ آپ صلی اللہ علیہ و آلہ و سلم وہاں آ کر دو رکعت نماز پڑھتے تھے۔

قبروں کی زیارت کا بیان

محمد بن عوف، حمید بن زیاد، یزید، بن عبداللہ بن قسیط، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جو کوئی مجھ پر درود و سلام بھیجتا ہے تو اللہ تعالی میری روح کو لوٹا دیتے ہیں یہاں تک کہ میں اس کے سلام کا جواب دیتا ہوں۔

احمد بن صالح، عبداللہ بن نافع، ابن ابی ذئب، سعید، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اپنے گھروں کو قبریں اور میری قبر کو عید مت بنانا بلکہ مجھ پر درود بھیجنا تم جہاں بھی ہو گے وہیں سے تمھارا درود مجھ تک پہنچ جائے گا

حامد بن یحیی، محمد بن معن، داؤد، بن خالد، ربیعہ بن ابی عبدالرحمن، ربیعہ، ابن ہدیر، حضرت طلحہ رضی اللہ عنہ سے روایت ہے کہ ہم لوگ رسول اللہ صلی اللہ علیہ و آلہ و سلم کے ساتھ شہیدوں کی قبروں کی زیارت کے لیے نکلے یہاں تک کہ ہم (ایک ٹیلے) حرہ واقم پر چڑھے پس جب ہم اس سے اترے تو وہاں متعدد قبریں تھیں حضرت طلحہ رضی اللہ عنہ کہتے ہیں کہ ہم نے حضور صلی اللہ علیہ و آلہ و سلم سے پوچھا کہ اے اللہ کے رسول صلی اللہ علیہ و آلہ و سلم کیا یہی ہمارے (شہید) بھائیوں کی قبریں ہیں؟ آپ صلی اللہ علیہ و آلہ و سلم نے فرمایا یہ ہمارے اصحاب کی قبریں ہیں جب ہم شہداء کی قبروں پر پہنچے تو آپ صلی اللہ علیہ و آلہ و سلم نے فرمایا یہ ہمارے بھائیوں کی قبریں ہیں۔

قعنبی، مالک، نافع، حضرت عبداللہ بن عمر رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے بطحاء میں جو ذوالحلیفہ میں ہے وہاں اپنا اونٹ بٹھایا اور نماز پڑھی اور عبداللہ بن عمر بھی ایسا ہی کرتے تھے۔

قعنبی، مالک فرماتے ہیں کہ جو شخص مکہ سے مدینہ لوٹ کر آئے اس کے لیے یہ بات زیبا نہیں کہ وہ معرس سے آگے بڑھ جائے یہاں تک کہ وہ وہاں نماز پڑھے جس قدر چاہے کیونکہ مجھے یہ بات پہنچی ہے کہ رسول اللہ صلی اللہ علیہ و آلہ و سلم نے وہاں نزول فرمایا ہے ابو داؤد کہتے ہیں کہ میں نے محمد بن اسحاق مدنی سے سنا ہے کہ معرس مدینہ سے چھ میل دور ہے۔


نکاح کا بیان

نکاح پر رغبت دلانے کا بیان

عثمان بن ابی شیبہ، جریر اعمش، ابراہیم، حضرت علقمہ رضی اللہ عنہ سے روایت ہے کہ میں نے عبداللہ بن مسعود کے ساتھ منیٰ میں جا رہا تھا اتنے میں ان کو حضرت عثمان رضی اللہ عنہ ملے اور تنہائی میں گفتگو کرنا چاہی جب عبداللہ بن مسعود رضی اللہ عنہ نے دیکھا کہ ان کو نکاح کی ضرورت نہیں ہے تو مجھ سے کہا اے علقمہ آؤ میں آیا اس وقت حضرت عثمان نے کہا اے عبدالرحمن کیا ہم تمھارا نکاح کسی کنواری لڑکی سے نہ کر دیں جو تمھاری کھوئی ہوئی قوت واپس دلا دے اس پر عبداللہ بن مسعود نے کہا تم یہ بات کہتے ہو میں نے رسول اللہ صلی اللہ علیہ و آلہ و سلم کو یہ بات فرماتے ہوئے سنا ہے کہ تم میں سے جو شخص نکاح کی طاقت رکھتا ہو وہ نکاح کرے کیونکہ نکاح نگاہ کو نیچی رکھنے والا اور شرم گاہ کی حفاظت کر نے والا ہے اور جو شخص نکاح کی قوت نہ رکھے (یعنی بیوی کے اخراجات برداشت نہ کر سکے) تو پھر اس کے لیے روزہ ہے کیونکہ روزہ رکھنا اس کے لیے خصی ہونا ہے (یعنی اس سے شہوت کم ہو جائے گی)

دیندار عورت سے نکاح کرنا مقدم ہے

مسدد، یحیی بن سعید، عبید اللہ، سعید بن ابی سعید، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا عام طور سے نکاح چار وجوہ سے کیا جاتا ہے مال کی وجہ سے حسب کی وجہ سے حسن کی وجہ سے اور دینداری کی وجہ سے پس تو دیندار عورت کو ترجیح دے (اگر تو نے دین کو ترجیح نہ دی تو) تیرے ہاتھ خاک آلود ہوں

کنواری لڑکیوں سے نکاح کرنا

احمد بن حنبل، ابو معاویہ، اعمش، سالم بن ابی جعد، حضرت جابر بن عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے مجھ سے دریافت فرمایا کیا تو نے نکاح کیا میں نے عرض کیا جی آپ صلی اللہ علیہ و آلہ و سلم نے پوچھا کنواری سے کیا یا شوہر دیدہ (بیوہ یا مطلقہ) سے؟ میں نے عرض کیا شوہر دیدہ سے آپ صلی اللہ علیہ و آلہ و سلم نے فرمایا تو نے کنواری لڑکی سے نکاح کیوں نہ کیا کہ تو اس کے ساتھ کھیلتا اور وہ تیرے ساتھ کھیلتی ابو داؤد نے کہا کہ حسین بن حریث مرزوی نے یہ حدیث (جو آگے آرہی ہے) مجھے لکھ کر بھیجی۔

فضل بن موسی، حسین بن واقد، عمارہ بن ابی حفصہ، عکرمہ، حضرت عبداللہ بن عباس رضی اللہ عنہ سے روایت ہے کہ ایک شخص نبی صلی اللہ علیہ و آلہ و سلم کے پاس آیا اور عرض کیا یا رسول اللہ صلی اللہ علیہ و آلہ و سلم میری بیوی کسی ہاتھ لگانے والے کو نہیں روکتی آپ صلی اللہ علیہ و آلہ و سلم نے فرمایا اس کو طلاق دے دے اس نے کہا مجھے اندیشہ ہے کہ کہیں میرا دل اس سے نہ لگا رہے آپ صلی اللہ علیہ و آلہ و سلم نے فرمایا تو پھر رہنے دے اس سے فائدہ اٹھاتا رہ۔

احمد بن ابراہیم، یزید بن ہارون، مسلم بن سعید بن اخت منصور، بن زاذان، منصور، معاویہ بن قرۃ، حضرت معقل بن یسار رضی اللہ عنہ سے روایت ہے کہ ایک شخص رسول اللہ صلی اللہ علیہ و آلہ و سلم کے پاس آیا اور عرض کیا یا رسول اللہ صلی اللہ علیہ و آلہ و سلم مجھے ایک عورت ملی ہے جو خوبصورت بھی ہے اور خاندانی بھی لیکن اس کے اولاد نہیں ہوتی تو کیا میں اس سے شادی کر سکتا ہوں؟ آپ صلی اللہ علیہ و آلہ و سلم نے فرمایا نہیں پھر وہ دوسری مرتبہ آیا آپ صلی اللہ علیہ و آلہ و سلم نے پھر منع فرما دیا پھر وہ تیسری مرتبہ آیا تو آپ صلی اللہ علیہ و آلہ و سلم نے فرمایا ایسی عورت سے نکاح کرو جو شوہر سے محبت کر نے والی ہو اور خوب بچے جننے والی ہو کیونکہ تمھاری کثرت کی بنا پر ہی میں سابقہ امتوں کے مقابلہ میں فخر کروں گا

بد کار عورت سے بد کار مرد ہی نکاح کرتا ہے

ابراہیم، بن محمد، یحیی، عبید اللہ بن اخنس، عمرو بن شعیب، حضرت عبداللہ بن عمرو بن العاص رضی اللہ عنہ سے روایت ہے کہ مرثد بن ابی مرثد غنوی مکہ کے مسلمان قیدیوں کو لے کر مدینہ جایا کرتا تھا اور مکہ میں عناق نامی ایک بدکار عورت رہتی تھی جو (زمانہ جاہلیت میں) اس کی آشنا رہ چکی تھی مرثد نے کہا کہ میں نبی صلی اللہ علیہ و آلہ و سلم کے پاس گیا اور عرض کیا یا رسول اللہ صلی اللہ علیہ و آلہ و سلم کیا میں عناق سے نکاح کر لوں؟ یہ سن کر آپ صلی اللہ علیہ و آلہ و سلم خاموش ہو گئے پھر یہ آیت نازل ہوئی بدکار عورت سے وہی مرد نکاح کر سکتا ہے جو خود بدکار ہو یا مشرک ہو آپ صلی اللہ علیہ و آلہ و سلم نے یہ آیت پڑھ کر مجھے سنائی اور فرمایا اس سے نکاح نہ کرنا۔

مسدد بن معمر، عبدالوارث، حبیب، عمرو بن شعیب، سعید، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا (حد زنا میں) کوڑے کھایا ہوا شخص نکاح نہ کرے مگر اپنی ہی جیسی عورت سے ابو معمر نے کہا کہ حبیب المعلم نے اس روایت کو بواسطہ عمرو بن شعیب سے روایت کیا ہے

اپنی باندی کو آزاد کر کے اس سے نکاح کر نے کا بیان

ہناد، بن سری، عبثر مطرف، عامر، ابی بردہ، حضرت ابو موسیٰ اشعری رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے اپنی باندی کو آزاد کیا اور پھر اس سے نکاح کیا تو اس کے لیے دوہرا اجر ہے (ایک آزاد کر نے کا دوسرا نکاح کر نے کا)

عمرو بن عون، ابو عوانہ، قتادہ، عبدالعزیز، بن صہیب، حضرت انس رضی اللہ عنہ سے روایت ہے کہ نبی صلی اللہ علیہ و آلہ و سلم نے صفیہ رضی اللہ عنہا کو آزاد کیا (پھر ان سے نکاح کیا) اور ان کی آزادی کو ان کا مہر قرار دیا۔

عبد اللہ بن مسلمہ، مالک، عبداللہ بن دینار، سلیمان، بن یسار، عروہ، حضرت عائشہ رضی اللہ عنہا سے روایت ہے کہ نبی صلی اللہ علیہ و آلہ و سلم نے فرمایا دودھ پلانے سے ویسی ہی حرمت قائم ہو جاتی ہے جیسا کہ ولادت سے

عبد اللہ بن محمد، زہیر، ہشام بن عروہ، حضرت زینب بنت ام سلمہ رضی اللہ عنہا سے روایت ہے کہ ام المومنین حضرت ام حبیبہ رضی اللہ عنہا نے جب حضور صلی اللہ علیہ و آلہ و سلم سے دریافت کیا کہ کیا آپ صلی اللہ علیہ و آلہ و سلم کو میری بہن پسند ہے؟ آپ صلی اللہ علیہ و آلہ و سلم نے پوچھا کیوں کیا بات ہے؟ بولیں آپ صلی اللہ علیہ و آلہ و سلم اس سے نکاح کر لیجئے آنحضرت صلی اللہ علیہ و آلہ و سلم نے حضرت ام حبیبہ سے پوچھا کہ کیا تم اس بات کو پسند کرو گی وہ بولیں صرف میں ہی تو آپ صلی اللہ علیہ و آلہ و سلم کی بیوی نہیں ہوں اور میں اس بات کو پسند کروں گی کہ میری بہن بھی ان میں شامل ہو جائے جو میرے ساتھ خیر میں (آپ صلی اللہ علیہ و آلہ و سلم کی زوجیت میں) شریک ہیں آپ صلی اللہ علیہ و آلہ و سلم نے فرمایا وہ میرے لیے حلال نہیں ہو سکتی (کیونکہ ایک ساتھ دو بہنوں سے نکاح جائز نہیں) (یہ سن کر) ام حبیبہ نے کہا کہ مجھے معلوم ہوا ہے کہ آپ صلی اللہ علیہ و آلہ و سلم نے درہ (یا ذرہ) بنت ابی سلمہ سے نکاح کا پیغام دیا ہے آپ صلی اللہ علیہ و آلہ و سلم نے حیرت سے دریافت فرمایا کہ کیا ام سلمہ کی بیتی درہ سے ام حبیبہ نے کہا ہاں آپ صلی اللہ علیہ و آلہ و سلم نے فرمایا وہ تو میری ربیبہ ہے اور اگر وہ ربیبہ نہ بھی ہوتی تو بھی وہ میرے دودھ شریک بھائی کی بیٹی ہے (پس دونوں صورتوں میں وہ میرے لیے حلال نہیں لہذا تمھیں اس کی جو خبر ملی ہے وہ غلط ہے) مجھے اور اس کے باپ ابو سلمہ کو تو ثوبیہ نے دودھ پلایا ہے پس تم میرے لیے اپنی بیٹیوں اور بہنوں کو پیش مت کرو

رضاعت کا رشتہ مرد کی طرف سے

محمد بن کثیر، سفیان، ہشام بن عروہ، حضرت عائشہ رضی اللہ عنہا سے روایت ہے کہ افلح بن ابی القیس رضی اللہ عنہ میرے پاس آئے میں نے ان سے پردہ کر لیا وہ بولے کیا تم مجھ سے پردہ ہو کرتی ہو حالانکہ میں تمہارا چچا ہوں میں نے پوچھا وہ کیسے؟ وہ بولے تمہیں میری بھاوج نے دودھ پلایا ہے میں نے کہا مجھے عورت نے دودھ پلایا ہے مرد نے نہیں اتنے میں رسول صلی اللہ علیہ و آلہ و سلم تشریف لائے میں نے یہ مسئلہ آپ صلی اللہ علیہ و آلہ و سلم کے سامنے رکھا آپ صلی اللہ علیہ و آلہ و سلم نے فرمایا بیشک یہ تمہارے چچا ہیں اور شوق سے تمہارے پاس آ سکتے ہیں۔

بڑے ہو کر دودھ پینے سے رضاعت ثابت نہیں ہوتی

حفص بن عمر، شعبہ، محمد بن کثیر، سفیان، اشعث بن سلیم، حضرت عائشہ رضی اللہ عنہا سے روایت ہے کہ ایک مرتبہ رسول صلی اللہ علیہ و آلہ و سلم ان کے پاس تشریف لائے اس حال میں ایک شخص ان کے پاس بیٹھا ہوا تھا آپ صلی اللہ علیہ و آلہ و سلم کو یہ بات ناگوار گزری اور آپ صلی اللہ علیہ و آلہ و سلم کے چہرہ کا رنگ بدل گیا انہوں نے عرض کیا کہ یہ میرا دودھ شریک بھائی ہے آپ صلی اللہ علیہ و آلہ و سلم نے فرمایا ذرا سوچو تو سہی تمہارا بھائی کون ہے؟دودھ کا رشتہ تو صرف بھوک سے ہے۔

عبدالسلام، مطہر، سلیمان بن مغیرہ، ابو سی، حضرت عبداللہ بن مسعود رضی اللہ عنہ سے روایت ہے کہ رضاعت وہی ہے جو ہڈی کو مضبوط کرے اور گوشت کو بڑھائے ابو موسیٰ اشعری نے فرمایا کہ جب تک تم میں یہ صاحب علم (عبد اللہ بن مسعود) موجود ہیں تب تک ہم سے مسائل دریافت نہ کرو (کیونکہ یہ ہم سے زیادہ دینی امور جاننے والے ہیں)

محمد بن سلیمان، وکیع، سلیمان، بن مغیرہ، ابو موسیٰ یہی حدیث ایک دوسری سند کے ساتھ حضرت عبداللہ بن مسعود رضی اللہ عنہ سے مرفوعاً مروی ہے جس میں (بجائے ماشد العظم کے) أَنْشَزَ الْعَظْمَ ہے۔

اس کا بیان کہ بڑے ہو کر بھی حرمت رضاعت ثابت ہو جاتی ہے

احمد بن صالح، عنبسہ، یونس، ابن شہاب، عروہ بن زبیر، حضرت عائشہ رضی اللہ عنہا اور حضرت ام سلمہ رضی اللہ عنہا سے روایت ہے کہ ابو حذیفہ بن عتبہ بن ربیعہ بن عبدالشمس نے سالم کو بیٹا بنا لیا تھا اور ان سے اپنے بھائی کی بیٹی ہندہ بنت الولید بن عتبہ بن ربیعہ کا نکاح کر دیا تھا اور وہ یعنی سالمی ایک انصاری عورت کے آزاد کردہ غلام تھے (یہ بیٹا لینا ایسا ہی تھا) جیسا کہ رسول اللہ صلی اللہ علیہ و آلہ و سلم نے حضرت زید کو اپنا بیٹا بنا لیا تھا اور زمانہ جاہلیت میں یہ طریقہ رائج تھا کہ جو شخص کسی کو بیٹا بناتا لوگ بچے کو اسی کی طرف منسوب کرتے (جیسا کی زید کو زید بن محمد کہتے تھے) اور (مر نے کے بعد حقیقی بیٹے کی طرح) اس کو اس کا وارث قرار دیتے یہاں تک کہ اللہ تعالی نے قرآن پاک میں یہ آیت نازل فرمائی (اُدْعُوْهُمْ لِاٰبَاۗىِٕهِمْ ) 33۔ الاحزاب:5)  فی الدین یعنی ان کو ان کے حقیقی باپوں کی طرف منسوب کر کے پکارو اللہ کے نزدیک یہی صحیح اور مبنی بر حقیقت ہے اور اگر تم ان کے باپوں سے ناواقف ہو تو وہ تمھارے دینی بھائی ہیں اور آزاد کردہ غلام اس حکم کے نزول کے بعد لوگ لے پالکوں یعنی منہ بولے بیٹے کو ان کے حقیقی باپوں کی طرف منسوب کر کے پکار نے لگے اور جس کا باپ معلوم نہ ہو سکا اس کو مولی اور دینی بھائی قرار دیا تو ابو حذیفہ کی بیوی سہلہ بنت سہیل بن عمرو القرشی ثم العامری رسول اللہ صلی اللہ علیہ و آلہ و سلم کی خدمت میں حاضر ہوئیں اور عرض کیا یا رسول اللہ صلی اللہ علیہ و آلہ و سلم ہم تو سالم کو اپنے حقیقی بیٹے کی طرح ہی سمجھتے تھے اور وہ میرے اور ابو حذیفہ کے ساتھ ایک ہی گھر میں رہتا تھا (جس طرح اپنے بچے رہتے ہیں) اور وہ مجھ کو گھریلو اور تنہائی کے لباس میں دیکھتا تھا اور اب اللہ نے منہ بولے بیٹوں کے بارے میں جو حکم فرمایا ہے اس سے آپ بخوبی واقف ہیں پس فرمائیے اب ہمارے لیے کیا حکم ہے آپ صلی اللہ علیہ و آلہ و سلم نے فرمایا تو اس کو دودھ پلا دے پس انہوں نے پانچ مرتبہ دودھ پلا دیا اس کے بعد وہ اس دودھ پینے کی وجہ سے وہ ان کا رضاعی بیٹا سمجھا جانے لگا اس واقعہ سے استدلال کرتے ہوئے حضرت عائشہ رضی اللہ عنہا اپنی بھتیجیوں بھانجیوں کو اس کو پانچ مرتبہ دودھ پلانے کا حکم فرمائیں جس کو وہ دیکھنا چاہتیں یا یہ چاہتیں کہ وہ ان کے پاس آیا جایا کرے اگرچہ وہ بڑا ہوتا اور اس کے بعد وہ ان کے پاس آتا جاتا لیکن حضرت ام سلمہ اور باقی دیگر ازواج مطہرات اس بات سے انکار کرتیں کہ کوئی ان کے پاس ایسی رضاعت کی بنا پر آیا جایا کرے جب تک کہ بچپن کی رضاعت نہ ہوتی (اور جب حضرت عائشہ رضی اللہ عنہا استدلال میں اس واقعہ کو پیش کرتیں تو) وہ حضرت عائشہ رضی اللہ عنہا سے فرماتیں بخدا ہم نہیں جانتیں ممکن ہے رسول صلی اللہ علیہ و آلہ و سلم نے یہ رخصت صرف سالم کو دی ہو باقی دوسرے لوگوں کو نہیں۔

پانچ مرتبہ سے کم دودھ پینے سے حرمت رضاعت ثابت نہیں ہوتی

عبد اللہ بن مسلمہ، مالک، عبداللہ بن ابی بکر، بن محمد بن عمرو بن حزم، حضرت عائشہ رضی اللہ عنہا سے روایت ہے کہ پہلے قرآن پاک میں یہ حکم نازل ہوا تھا کہ دس مرتبہ دودھ پینے سے حرمت ثابت ہو گی مگر بعد میں یہ حکم منسوخ ہو گیا اور پانچ مرتبہ دودھ پینا حرمت کے لیے ضروری ٹھہرا اس کے بعد آپ صلی اللہ علیہ و آلہ و سلم کی وفات ہو گئی اور یہ آیت قرآن میں پڑھی جاتی تھی

مسدد بن مسرہد اسماعیل، ایوب، ابن ابی ملیکہ، عبداللہ بن زبیر، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے فرمایا ایک یا دو بار دودھ کا چوسنا حرام نہیں کرتا

دودھ چھڑانے کے وقت دایہ کو کچھ دینا

عبد اللہ بن محمد، ابو معاویہ، ابن علاء، ابن ادریس، ہشام، بن عروہ، حضرت حجاج بن مالک رضی اللہ عنہ سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم دایہ کے حق سے مجھ کو کیا چیز سبکدوش کرے گی؟ آپ صلی اللہ علیہ و آلہ و سلم نے فرمایا اس کو کوئی غلام یا باندی دینا حجاج بن الحجاج الاسلمی نے روایت کیا اور اس حدیث کے الفاظ نفیلی کے ہیں۔

ان عورتوں کا بیان جن سے ایک ساتھ نکاح کرنا جائز نہیں

عبد اللہ بن محمد زہیر داؤد، بن ابی ہند، عامر، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا کسی عورت کا نکاح اس کی پھوپھی پر اور پھوپھی کا نکاح بھتیجی پر نہ کیا جائے اسی طرح کسی عورت کا نکاح اس کی خالہ پر اور خالہ کا نکاح اس کی بھانجی پر نہ کیا جائے اور نہ بڑے ناتے والی کا نکاح چھوٹے ناتہ والی پر اور نہ چھوٹے ناتہ والی کا نکاح بڑے ناتہ والی پر کیا جائے

احمد بن صالح، عنبسہ، یونس، ابن شہاب، قبیصہ بن ذویب، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے خالہ اور بھانجی کو اور پھوپھی اور بھتیجی کو نکاح میں جمع کر نے سے منع فرمایا ہے

عبد اللہ بن محمد، خطاب بن قاسم، حصیف، عکرمہ، حضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم نے منع فرمایا پھوپھی اور خالہ کو جمع کر نے سے اور دو خالاؤں کے جمع کر نے سے اور دو پھوپھیوں کے جمع کر نے سے۔

احمد بن عمر سرح، ابن وہب، یونس، ابن شہاب، حضرت عروہ بن زبیر رضی اللہ عنہ سے روایت ہے کہ انہوں نے حضرت عائشہ رضی اللہ عنہا سے سوال کیا کہ اللہ تعالی کے اس قول کا کیا مطلب ہے کہ اگر تم یتیم لڑکیوں کے حق میں نا انصافی کا اندیشہ رکھتے ہو تو پھر ان کے علاوہ جو عورتیں تمہیں پسند ہوں ان سے نکاح کر لو حضرت عائشہ رضی اللہ عنہا نے فرمایا اے بھانجے یتیمہ سے مراد وہ لڑکی ہے جو اپنے ولی کے گھر پرورش پاتی ہے اور ولی کے مال میں شریک ہے اور ولی اس کے مال اور جمال کو پسند کرتا ہو اس بنا پر وہ اس سے نکاح کا ارادہ کرے مگر مہر کے معاملہ میں وہ اس سے انصاف نہ کر سکتا ہو یعنی وہ اس کو اتنا مہر نہ دے سکے جتنا کوئی اور شخص اس سے نکاح کی صورت میں دے سکتا ہے تو وہ اس سے نکاح سے باز رہے اس کی ممانعت ہوئی کہ نکاح نہ کرے مگر جبکہ انصاف کرے اور پورا مہر جو اونچے سے اونچا اس کے لائق ہو ادا کرے بصورت دیگر حکم ہوا کہ اس کے علاوہ کسی اور عورت سے جو پسند ہو نکاح کر لے عروہ نے کہا پھر حضرت عائشہ رضی اللہ عنہا نے فرمایا اس آیت کے نزول کے بعد لوگوں نے رسول صلی اللہ علیہ و آلہ و سلم سے یتیم لڑکیوں کی بابت سوال کیا تو یہ آیت نازل ہوئی (ترجمہ) اے رسول صلی اللہ علیہ و آلہ و سلم یہ تم سے عورتوں کے بارے میں دریافت کرتے ہیں فرما دیجئے کہ اللہ تعالی تم کو ان عورتوں کا حکم بتاتا ہے اور جو کچھ پڑھا جاتا ہے کتاب میں ان یتیم بچیوں کے بارے میں جن کے تم وہ نہیں دینا چاہتے جو اللہ تعالی نے مقرر کیا ہے (یعنی مہر) اور ان سے نکاح کی خواہش رکھتے ہو حضرت عائشہ رضی اللہ عنہا نے فرمایا یہ جو اللہ نے فرمایا ہے پڑھا جاتا ہے ان پر کتاب میں اس یس مراد وہی پہلی آیت ہے جس میں اللہ تعالی نے فرمایا تھا کہ اگر تم اس بات کا اندیشہ ہو کہ تم یتیموں کے بارے میں انصاف نہ کر سکو گے تو تم ان کو چھوڑ کر دوسری پسندیدہ عورتوں سے نکاح کر لو حضرت عائشہ رضی اللہ عنہا نے فرمایا اللہ تعالی یہ جو دوسری آیت میں ارشاد فرماتا ہے اور تم ان سے نکاح کرنا چاہتے ہو اس سے یہی غرض ہے کہ تم میں سے کسی کے پاس یتیم لڑکی ہو جو تھوڑے مال والی اور کم حسن والی ہو (تو وہ اس سے نکاح کر نے میں رغبت نہیں رکھتا) پھر جب رغبت ہو اس سے نکاح کر نے میں بوجہ زیادتی مال و جمال کے لیکن عدل و انصاف نہ کر سکے تو پہلی آیت کی رو سے اس سے نکاح نہ کرے یونس نے کیا کہ ربیعہ نے اس آیت کی تفسیر کرتے ہوئے کہا کہ آیت قرآنی اگر تم کو  اندیشہ ہے کہ تم یتیموں کے ساتھ انصاف نہ کر سکو گے کا مطلب یہ ہے کہ اگر تم کو عدم انصاف کو خوف ہے تو ان کو چھوڑ دو (اور دوسری عورتوں سے نکاح کر لو) کیونکہ تم کو چار عورتوں تک نکاح کی اجازت ہے

احمد بن محمد بن حنبل، یعقوب بن ابراہیم بن سعد، ولید بن کثیر، محمد بن عمرو بن حلحلہ، ابن شہاب، حضرت علی بن حسین رضی اللہ عنہ سے روایت ہے کہ جب وہ حضرت حسین رضی اللہ عنہ کی شہادت کے بعد یزید بن معاویہ کے پاس سے لوٹ کر مدینہ آئے تو مسور بن مخرمہ ان سے ملے اور کہا کہ میرے لائق خدمت ہو تو فرمائیے میں نے کہا نہیں اس کے بعد مسور بن مخرمہ نے کہا کیا تم مجھے رسول صلی اللہ علیہ و آلہ و سلم کی تلوار دیتے ہو؟ مجھے ڈر ہے کہ کہیں وہ لوگ تم سے تلوار چھین نہ لیں اور اگر تم مجھے دے دو گے تو بخدا جب تک میرے دم میں دم ہے وہ تلوار مجھ سے کوئی نہ لے سکے گا اور حضرت علی رضی اللہ عنہ نے حضرت فاطمہ رضی اللہ عنہا کے نکاح میں ہوتے ہوئے ابو جہل کی بیٹی سے پیغام نکاح دیا تھا تو میں نے رسول صلی اللہ علیہ و آلہ و سلم کو سنا آپ صلی اللہ علیہ و آلہ و سلم نے اسی موضوع پر اسی منبر خطبہ دیا تھا اور ان دنوں میں جوان تھا آپ صلی اللہ علیہ و آلہ و سلم نے فرمایا فاطمہ میرے جگر کا ٹکڑا ہے اور مجھے ڈر ہے کہ کہیں وہ دین کے بارے میں کسی فتنہ میں نہ پڑ جائے پھر آپ صلی اللہ علیہ و آلہ و سلم نے اپنے دوسرے داماد کا ذکر کیا جس کا تعلق بنی عبدالشمس سے تھا (حضرت عثمان رضی اللہ عنہ) آپ صلی اللہ علیہ و آلہ و سلم نے ان کے دامادی رشتہ کی خوب تعریف کی اور فرمایا اس نے جو بات مجھ سے کہی سچ کر دکھایا اور جو وعدہ کیا اس کو پورا کیا میں کسی حلال کو حرام یا حرام کو حلال نہیں کر رہا ہوں البتہ اتنا ضرور کہتا ہوں کہ رسول صلی اللہ علیہ و آلہ و سلم کی بیٹی اور دشمن کی بیٹی ایک جگہ ہرگز جمع نہ ہوں گی

محمد بن یحیی بن فارس، عبدالرزاق، معمر زہری، عروہ ویوب ابن ابی ملیکہ سے بھی اسی طرح مروی ہے اس میں یہ اضافہ ہے کہ (آپ صلی اللہ علیہ و آلہ و سلم کے اس رد عمل کے بعد) حضرت علی رضی اللہ عنہ اس نکاح سے رک گئے

احمد بن یونس، قتیبہ بن سعید، احمد، لیث، عبید اللہ بن عبداللہ بن ابی ملیکہ، حضرت مسور بن مخرمہ رضی اللہ عنہ سے روایت ہے کہ انہوں نے سنا رسول صلی اللہ علیہ و آلہ و سلم منبر پر تقریر کر رہے تھے آپ صلی اللہ علیہ و آلہ و سلم فرما رہے تھے کہ بنی ہاشم بن مغیرہ نے مجھ سے اس بات کی اجازت طلب کی کہ وہ اپنی بیٹی کا نکاح حضرت علی بن ابی المطلب رضی اللہ عنہ سے کر دیں لیکن میں اس کی اجازت نہیں دوں گا نہیں دوں گا ہرگز نہیں دوں گا ہاں یہ ہو سکتا ہے کہ علی رضی اللہ عنہ میری بیٹی کو طلاق دے دیں اور ان کی بیٹی سے نکاح کر لیں فاطمہ میرے جگر کا ٹکڑا ہے جو بات اسے ناگوار گزرتی ہے وہ مجھے بھی ناگوار گزرتی ہے اور جس بات سے اسے تکلیف ہوتی ہے مجھے بھی تکلیف دہ ہوتی ہے اور یہ الفاظ احمد بن یونس کی روایت کردہ حدیث کے ہیں

متعہ کا بیان

مسدد بن مسرہد، عبدالوارث، اسماعیل، بن امیہ، زہری، حضرت امام زہری رضی اللہ عنہ سے روایت ہے کہ ایک مرتبہ ہم عمر بن عبدالعزیز رضی اللہ عنہ کے پاس تھے متعہ کا (متعینہ مدت کے لیے نکاح) ذکر چل نکلا تو ایک شخص نے کہا جس کا نام ربیع بن سبرہ تھا کہ میں نے اپنے والد سے سنا کہ حجۃ الوداع کے موقعہ پر رسول صلی اللہ علیہ و آلہ و سلم نے متعہ کر نے کی ممانعت فرما دی تھی

محمد بن یحیی بن فارس، عبدالرزاق، معمر، زہری، ربیع، حضرت سبرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے عورتوں سے متعہ کر نے کو حرام ٹھہرایا ہے

شغار کا بیان

قعنبی، مالک، مسدد، بن مسرہد، یحیی، عبید اللہ، نافع، حضرت ابن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے شغار سے منع فرمایا ہے مسدد کی روایت میں یہ اضافہ ہے کہ میں نے نافع سے پوچھا کہ شغار کا کیا مطلب ہے؟ انہوں نے کہا کہ اس کا مطلب یہ ہے کہ کوئی شخص اپنی بیٹی کا نکاح کسی شخص سے اس شرط پر کر دے کہ وہ بھی اپنی بیٹی کا نکاح اس شخص سے کر دے گا اور مہر کچھ نہیں ہو گا یا اپنی بہن کا نکاح اس شرط پر کر دے گا کہ وہ بھی اپنی بہن کا نکاح اس شخص سے کر دے

محمد بن یحیی فارس، یعقوب بن ابراہیم، ابن اسحاق ، حضرت عبدالرحمن بن ہرمز الاعرج سے روایت ہے کہ عباس بن عبداللہ بن عباس نے اپنی بیٹی کا نکاح عبدالرحمن بن حکیم سے کر دیا اور عبدالرحمن نے اپنی بیٹی کا نکاح عباس بن عبداللہ بن عباس سے کر دیا اور ان دونوں نے اس شرط کو ہی مہر قرار دیا پس امیر معاویہ رضی اللہ عنہ نے حضرت مروان کو لکھا کہ وہ ان دونوں کا نکاح تڑوا دیں اور اپنے خط میں لکھا کہ یہی شغار ہے جس سے رسول صلی اللہ علیہ و آلہ و سلم نے منع فرمایا ہے۔

حلالہ کا بیان

احمد بن یونس، زہیر، اسماعیل، عامر، حارث، حضرت علی رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا اللہ نے لعنت فرمائی ہے حلالہ کر نے والے پر اور اس پر جس کے لیے حلالہ کیا جائے۔

وہب بن بقیہ، خالد، حارث، ایک صحابی سے اسی طرح مروی ہے شعبی کہتے ہیں کہ صحابی سے مراد حضرت علی رضی اللہ عنہ ہیں

غلام اپنے آقا کی اجازت کے بغیر نکاح نہ کرے

احمد بن حنبل، عثمان بن ابی شیبہ، محمد بن عقیل، حضرت جابر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا جو غلام اپنے آقا کی اجازت کے بغیر نکاح کرے تو وہ زانی ہے

عقبہ بن مکرم، ابو قتیبہ، عمر، نافع، حضرت ابن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا اگر غلام اپنے آقا کی اجازت کے بغیر نکاح کرے تو وہ باطل ہے ابو داؤد نے کہا کہ یہ حدیث ضعیف ہے یہ موقوف ہے اور حضرت ابن عمر رضی اللہ عنہ کا قول ہے

رشتہ پر رشتہ بھیجنا جائز نہیں
احمد بن عمر، بن سرح سفیان، زہری، سعید بن مسیب، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا آدمی اپنے بھائی کی منگنی پر منگنی نہ کرے

حسن بن علی، عبداللہ بن نمیر، عبید اللہ، نافع، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا تم میں سے کوئی شخص اپنے (مسلمان) بھائی کی منگنی پر منگنی نہ کرے اور نہ کوئی چیز بیچے اپنے (مسلمان) بھائی کے بیچنے پر الا یہ کہ وہ اس کی اجازت دیدے

جس سے نکاح کا ارادہ ہے اس کو ایک نظر دیکھ لینا جائز ہے

مسدد، عبدالواحد بن زیاد، محمد بن اسحاق ، داؤد، بن حصین، واقد، بن عبدالرحمن، سعد، بن معاذ، حضرت جابر بن عبداللہ سے روایت ہے کہ رسول صلی اللہ علیہ و آلہ و سلم نے فرمایا جب تم میں سے کوئی شخص کسی عورت سے پیغام نکاح دے تو اگر ممکن ہو اس کو دیکھ لے اس کے بعد نکاح کرے حضرت جابر فرماتے ہیں کہ میں نے ایک لڑکی سے نکاح کا پیغام دیا اور میں نے اس کو چھپ کر دیکھ لیا یہاں تک کہ میں نے اس میں وہ چیز پائی جو نکاح پر رغبت کا سبب بنی پھر میں نے اس سے نکاح کر لیا۔

ولی کا بیان

محمد بن کثیر، سفیان، ابن جریج، سلیمان بن موسی، زہری، عروہ، حضرت عائشہ سے روایت ہے کہ رسول صلی اللہ علیہ و آلہ و سلم نے فرمایا جو عورت اپنے ولی کی اجازت کے بغیر نکاح کرے تو اس کا نکاح باطل ہے (آپ صلی اللہ علیہ و آلہ و سلم نے یہ بات تین مرتبہ فرمائی) اور اگر (اس کے شوہر نے) اس سے صحبت کر لی تو اس کو اس فائدے کے عوض مہر دینا پڑے گا جو اس نے اس سے حاصل کیا ہے۔ اگر ولی آپس میں اختلاف کریں تو جس کا کوئی و لی نہ ہو اس کا ولی بادشاہ (حاکم وقت) ہے

قعنبی، ابن لہیعہ، جعفر، ابن ربیعہ، ابن شہاب، عروہ، حضرت عائشہ رضی اللہ عنہا سے (ایک دوسری سند سے) اسی طرح کی روایت ہے ابو داؤد کہتے ہیں کہ جعفر نے زہری سے سنا نہیں بلکہ زہری نے جعفر کو تحریر کیا تھا۔

محمد بن واقد، قدامہ بن اعین، ابو عبیدہ، یونس، اسرائیل، ابو اسحاق ، ابو بردہ، حضرت ابو موسیٰ اشعری رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا ولی کی اجازت کے بغیر نکاح نہیں ہو سکتا ابو داؤد کہتے ہیں کہ حدیث کی سند یوں ہے یونس بسند ابی بردہ و اسرائیل بواسطہ ابو اسحاق بروایت ابی بردہ۔

محمد بن یحیی بن فارس، عبدالرزاق، معمر، زہری، عروہ بن زبیر، ام حبیبہ، حضرت ام حبیبہ رضی اللہ عنہا سے روایت ہے وہ ابن جحش کے نکاح میں تھیں ابن جحش ان لوگوں میں تھے جنہوں نے حبشہ کی طرف ہجرت کی تھی وہیں ان کا انتقال ہو گیا پس (شاہ حبشہ) نجاشی نے ان کا نکاح رسول اللہ صلی اللہ علیہ و آلہ و سلم سے کر دیا حالانکہ وہ (ام حبیبہ رضی اللہ عنہا) حبشہ ہی میں تھیں (اور رسول اللہ صلی اللہ علیہ و آلہ و سلم مکہ مکرمہ میں تھے)

عورتوں کو دوبارہ نکاح سے مت روکو

محمد بن مثنی، ابو عامر، عباد، بن راشد، حسن، حضرت معقل بن یسار رضی اللہ عنہ سے روایت ہے کہ میری ایک بہن تھی جس کے رشتے میرے پاس آرہے تھے (رشتہ کے سلسلہ میں) میرا چچا زاد بھائی بھی آیا میں نے اس سے (اپنی بہن کا) نکاح کر دیا لیکن بعد میں اس نے اس کو ایک طلاق رجعی دی اور پھر چھوڑ دیا یہاں تک کہ اس کی عدت پوری ہو گئی پھر جب دوبارہ اس کے پیام آنے لگے تو اس نے پھر میرے پاس اپنے لیے پیغام بھیجا تو میں نے کہا بخدا میں اس سے ہرگز نکاح نہ کروں گا تو میرے برے میں یہ آیت قرآنی نازل ہوئی (وَاِذَا طَلَّقْتُمُ النِّسَاۗءَ فَبَلَغْنَ اَجَلَھُنَّ فَاَمْسِكُوْھُنَّ بِمَعْرُوْفٍ ) 2۔ البقرۃ:231) یعنی جب تم عورتوں کو طلاق دے چکو اور وہ اپنی عدت کی مدت پوری کر چکیں تو ان کو اپنے سابقہ شوہروں سے دوبارہ نکاح کر نے سے نہ روکو جب کہ وہ آپس میں دستور کے مطابق نکاح کر نے پر راضی ہو جائیں حضرت معقل کہتے ہیں کہ اس حکم کے بعد میں نے اپنی قسم کا کفارہ ادا کیا اور اسی سے بہن کا نکاح کر دیا۔


جب دو ولی عورت کا نکاح کر دیں

مسلم بن ابراہیم، محمد بن کثیر، ہمام، موسیٰ بن اسماعیل، حماد، قتادہ، حسن، حضرت سمرہ رضی اللہ عنہا سے روایت ہے کہ رسول اللہ صلی اللہ علیہ و آلہ و سلم نے فرمایا اگر دو ولی ایک عورت کا نکاح (دو الگ الگ شخصوں سے) کر دیں تو عورت اس کی بیوی قرار پائے گی جس سے پہلے نکاح ہوا اسی طرح اگر کوئی شخص ایک چیز دو آدمیوں کے ہاتھ فروخت کر دے تو وہ اس کی ملکیت ہو گی جس سے پہلے معاملہ ہوا

اس آیت کریمہ کی تفسیر جس میں یہ بیان ہوا ہے کہ تم عورتوں کے زبردستی وارث نہ بن بیٹھو اور نہ ان کو نکاح سے روکو
احمد بن منیع، اسباط، شیبانی، عکرمہ، حضرت عبداللہ بن عباس رضی اللہ عنہ سے آیت کریمہ (تمھارے لیے جائز نہیں ہے کہ تم عورتوں کے زبردستی وارث بن بیٹھو اور نہ ان کو (دوسرے) نکاح سے روک دو اس غرض سے کہ جو کچھ تم نے ان کو دیا ہے اس میں سے واپس لے لو) کا نشان نزول یہ مروی ہے کہ جب کوئی شخص (شوہر) مر جاتا ہے تو اس کے وارث اس کی بیوی پر بنسبت اس کے ولی سے زیادہ حقدار سمجھے جاتے ان میں سے جو چاہتا خود اپنے سے نکاح کر لیتا یا کسی دوسرے سے کر دیتا اور جو چاہتا تو کسی سے بھی نہ کر نے دیتا تو اس معاملہ پر یہ آیت نازل ہوئی۔

اس آیت کریمہ کی تفسیر جس میں یہ بیان ہوا ہے کہ تم عورتوں کے زبردستی وارث نہ بن بیٹھو اور نہ ان کو نکاح سے روکو

احمد بن محمد بن ثابت، علی بن حسین، یزید، عکرمہ، حضرت ابن عباس رضی اللہ عنہ سے روایت ہے کہ آیت کریمہ! (ۭوَلَا تَعْضُلُوْھُنَّ لِتَذْهَبُوْا بِبَعْضِ مَآ اٰتَیتُمُوْھُنَّ اِلَّآ اَنْ یاْتِینَ بِفَاحِشَۃ مُّبَینَۃ) 4۔ النساء:19) کا شان نزول یہ ہے کہ ایک شخص اپنے رشتہ دار کی بیوی کا وارث ہوتا پھر وہ اس کو دوسرے نکاح سے روکتا یہاں تک کہ وہ مر جاتی یا اپنا مہر اس کو لوٹا دیتی (تب اس کو چھٹکارا ملتا) تو اللہ تعالی نے اس سے منع فرمایا ہے۔

اس آیت کریمہ کی تفسیر جس میں یہ بیان ہوا ہے کہ تم عورتوں کے زبردستی وارث نہ بن بیٹھو اور نہ ان کو نکاح سے روکو
احمد بن شبویہ، عبداللہ بن عثمان، عیسیٰ بن عبید، حضرت ضحاک رضی اللہ عنہ سے بھی اسی مفہوم کی حدیث مروی ہے اس میں یہ ہے فَوَعَظَ اللَّهُ ذَلِکَ

نکاح کے وقت عورت سے اجازت حاصل کی جائے

مسلم بن ابراہیم، ابان یحیی ابی سلمہ، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا ثیبہ کا نکاح نہ کیا جائے جب تک کہ اس سے اجازت نہ لے لی جائے اور نہ باکرہ کا نکاح کیا جائے جب تک کہ اس سے اجازت نہ لے لی جائے لوگوں نے پوچھا یا رسول اللہ صلی اللہ علیہ و آلہ و سلم وہ اجازت کیسے دے گی؟ آپ صلی اللہ علیہ و آلہ و سلم نے فرمایا اس کی خاموشی اس کی اجازت ہے۔

ابو کامل، یزید، ابن زریع، موسیٰ بن اسماعیل، حماد، محمد بن عمر ابو سلمہ، حضرت ابو ہریرہ سے روایت ہے کہ رسول صلی اللہ علیہ و آلہ و سلم نے فرمایا جس لڑکی کے باپ نہ ہو اس سے نکاح کے بارے میں اجازت طلب کی جائے اگر وہ خاموش رہے تو یہ اس کی رضا مندی ہو گی اور اگر انکار کر دے تو اس پر جبر نہیں ہے یہ الفاظ یزید کی روایت کردہ حدیث کے ہیں۔ ابو داؤد کہتے ہیں کہ اس طرح ابو خالد سلیمان بن حبان اور معاذ بن معاذ بن نے محمد بن عمرو سے نقل کیا اور ابو عمر اور ذکوان سے بوا سطہ حضرت عائشہ نقل کیا۔ وہ فرماتی ہیں کہ میں نے عرض کیا یا رسول اللہ صلی اللہ علیہ و آلہ و سلم کنواری لڑکی (اپنے نکاح کے متعلق) بات کرے ہوے شرماتی ہے آپ صلی اللہ علیہ و آلہ و سلم نے فرمایا۔ اس کی خاموشی اس کا اقرار ہے

محمد بن علاء، ابن ادریس، حضرت محمد بن عمرو سے بھی اسی طرح مروی ہے اس میں ان الفاظ کا اضافہ ہے یعنی وہ روئے ابو داؤد کہتے ہیں کہ لفظ بکت کی زیادتی محفوظ نہیں ہے بلکہ یہ حدیث میں وہم ہے اور یہ وہم ابن ادریس کی طرف سے ہے۔

عثمان بن ابی شیبہ، معاویہ، ہشام، سلیمان، اسماعیل بن امیہ، حضرت ابن عمر سے روایت ہے کہ رسول صلی اللہ علیہ و آلہ و سلم نے فرمایا عورتوں نے ان کی بیٹیوں کے نکاح کے متعلق مشورہ حاصل کرو

اگر باپ کنواری لڑکی کا نکاح اس سے پوچھے بغیر کر دے تو کیسا ہو گا

عثمان بن ابی شیبہ، حسین بن محمد، جریر بن حازم، ایوب عکرمہ، حضرت عبداللہ بن عباس سے روایت ہے کہ ایک کنواری لڑکی نبی کی خدمت میں حاضر ہوئی اور بولی کہ اس کے باپ نے اس کی مرضی کے بغیر اس کا نکاح کر دیا ہے تو نبی صلی اللہ علیہ و آلہ و سلم نے اس کو اختیار دیا (یعنی اگر وہ چاہے تو نکاح فسخ کر دے)

محمد بن عبید، حماد بن زید، ایوب، حضرت عکرمہ سے یہ حدیث مرسلاً بھی مروی ہے۔ ابو داؤد کہتے ہیں کہ اس حدیث میں ابن عباس کا واسطہ مذکور نہیں ہے اور یہ روایت اسی طرح مرسلاً معروف ہے۔

ثیبہ کا بیان

احمد بن یونس، عبداللہ بن مسلمہ، مالک، عبداللہ بن فضل، نافع بن جبیر، حضرت عبداللہ بن عباس سے روایت ہے کہ رسول صلی اللہ علیہ و آلہ و سلم نے فرمایا ثیبہ اپنے نفس کی زیادہ حقدار ہے بہ نسبت اپنے ولی کے اور باکرہ سے اس کے نفس کے متعلق ( نکاح کی) اجازت لینی چاہیئے اور اس کی خاموشی اس کی اجازت ہے یہ قعنبی کے (روایت کردہ حدیث) کے الفاظ ہیں۔

احمد بن حنبل، سفیان، زیاد، بن سعد، حضرت عبداللہ بن فضل سے بھی اسی طرح کی روایت مروی ہے اس میں یہ ہے کہ ثیبہ اپنے نفس کی زیادہ حقدار ہے بہ نسبت اپنے ولی کے اور باکرہ سے اس کے معاملہ میں اس کے باپ کو اجازت لینی چاہیئے ابو داؤد نے کہا کہ ابو ھا کی زیادتی غیر محفوظ ہے۔

حسن بن علی عبدالرزاق، معمر، صالح بن کیسان، نافع، جبیر بن معطم، حضرت عبداللہ بن عباس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا ثیبہ کے معاملہ میں ولی کوئی اختیار نہیں ہے البتہ کنواری لڑکی سے اجازت لی جائے گی اور اس کی خاموشی بھی اس کا اقرار سمجھی جائے گی۔

قعنبی، مالک، عبدالرحمن بن قاسم، حضرت خنساء بنت خدام انصاریہ سے روایت ہے کہ ان کے والد نے ان کی مرضی کے بغیر نکاح کر دیا اور وہ ثیبہ تھیں وہ رسول اللہ صلی اللہ علیہ و آلہ و سلم کے پاس آئیں اور آپ صلی اللہ علیہ و آلہ و سلم سے شکایت کی آپ صلی اللہ علیہ و آلہ و سلم نے ان کے نکاح کو لوٹا دیا (یعنی نکاح فسخ کر دیا)

کفائت (کفو) کا بیان

عبدالواحد بن غیاث، حماد، محمد بن عمر، ابی سلمہ، حضرت ابو ہریرہ رضی اللہ عنہ سے روایت ہے کہ ابو ہند نے رسول اللہ صلی اللہ علیہ و آلہ و سلم کے سر میں پچھنے لگائے آپ صلی اللہ علیہ و آلہ و سلم نے فرمایا اے بنی بیاضہ ابو ہند سے نکاح کرو اور اس کے پاس (اپنی بیٹیوں کا) پیغام نکاح بھیجو نیز فرمایا جتنی دوائیں تم کرتے ہو اس میں سے سب سے بہتر پچھنے لگوانا ہے۔

بچے کی پیدائش سے پہلے ہی اس کا نکاح کر دینا

حسن بن علی، محمد بن مثنی، یزید بن ہارون، عبداللہ بن یزید بن مقسم، حضرت سارہ بنت مقسم رضی اللہ عنہا سے روایت ہے کہ انہوں نے میمونہ بنت کروم کو کہتے ہوئے سنا کہ حجۃ الوداع کے موقعہ پر میں اپنے والد کے ساتھ حج کے لیے نکلی میں نے رسول اللہ صلی اللہ علیہ و آلہ و سلم کو دیکھا اور میرے والد آپ صلی اللہ علیہ و آلہ و سلم کے قریب گئے اس حال میں کہ آپ صلی اللہ علیہ و آلہ و سلم ایک اونٹنی پر سوار تھے اور آپ صلی اللہ علیہ و آلہ و سلم کے ہاتھ میں ایک کوڑا تھا جیسا کہ عام طور پر مکتب میں پڑھانے والوں کے پاس ہوتا ہے تو میں نے سنا کہ اعرابی اور سب لوگ کہہ رہے تھے الطَّبْطَبِیۃ الطَّبْطَبِیۃ الطَّبْطَبِیۃ میرے والد آپ صلی اللہ علیہ و آلہ و سلم کے قریب گئے اور آپ صلی اللہ علیہ و آلہ و سلم کا پاؤں پکڑ کر آپ صلی اللہ علیہ و آلہ و سلم کے پیغمبر ہونے کا اقرار کیا اور ٹھہرے رہے اور آپ صلی اللہ علیہ و آلہ و سلم کی باتیں سنی۔ اس کے بعد کہا کہ میں جیش عشران میں شریک رہا ہوں (ابن المثنی نے جیش غثران کہا ہے) وہاں طارق بن المرقع نے کہا کون ہے جو مجھے اس کے بدلہ میں ایک نیزہ دیتا ہے؟ میں نے پوچھا کس چیز کے بدلہ میں؟ اس نے کہا اس کے بدلہ میں کہ جو بھی میری پہلی بیٹی ہو گی میں اس کا نکاح اس کے ساتھ کر دوں گا پس میں نے اپنا نیزہ اس کو دے دیا اور چلا گیا جب مجھے معلوم ہوا کہ اس کے بیٹی پیدا ہوئی ہے اور اب وہ جوان ہو گئی ہے تو میں اس کے پاس پہنچا اور اس سے کہا کہ اب میری بیوی میرے حوالہ کر تو اس نے قسم کھا کر کہا کہ میں تجھے اپنی بیٹی ہرگز نہ دوں گا جب تک کہ تو اس کا نیا مہر مقرر نہ کرے ماسوا اس کے جو میرے اور اس کے درمیان طے ہو چکا ہے (یعنی ایک نیزہ) میں نے بھی قسم کھا لی کہ جو میں دے چکا ہوں اس کے علاوہ اور کچھ نہ دوں گا (یہ سن کر) آپ صلی اللہ علیہ و آلہ و سلم نے پوچھا اب اس کی عمر کیا ہو گی؟میرے والد نے کہا اب وہ بوڑھی ہو چکی ہے آپ صلی اللہ علیہ و آلہ و سلم نے فرمایا اس کو چھوڑ دے میں یہ سن کر گھبرا گیا اور میں نے آپ صلی اللہ علیہ و آلہ و سلم کی طرف دیکھا جب آپ صلی اللہ علیہ و آلہ و سلم نے میرا یہ حال دیکھا تو فرمایا نہ تو گناہ گار ہو گا اور نہ تیرا ساتھی ابو داؤد کہتے ہیں کہ قتیر کے معنی بڑھاپے کے ہیں

احمد بن صالح، عبدالرزاق، ابن جریج، ابراہیم، ابن میسرہ روایت ہے کہ زمانہ جاہلیت میں میرے والد ایک جنگ میں شریک ہوئے (جب گرمی کی شدت سے) لوگوں کے پاؤں جلنے لگے تو ایک شخص بولا کون ہے جو مجھے جوتے دے میں اس سے پہلی بیٹی کا نکاح کر دوں گا یہ سن کر میرے والد نے اپنے جوتے اتار کر اس کو دے دئیے پھر اس کے یہاں لڑکی پیدا ہوئی اور جوان ہو گئی راوی نے اس کے بعد وہی قصہ بیان کیا جو اوپر گزرا مگر اس میں لڑکی کے بوڑھا ہونے کا ذکر نہیں ہے۔

مہر کا بیان

عبد اللہ بن محمد، عبدالعزیز، محمد بن یزید بن ہاد، محمد بن ابراہیم، حضرت ابو سلمہ رضی اللہ عنہا سے روایت ہے کہ میں نے حضرت عائشہ رضی اللہ عنہا سے پوچھا کہ نبی صلی اللہ علیہ و آلہ و سلم کا مہر کتنا تھا؟ آپ صلی اللہ علیہ و آلہ و سلم نے فرمایا بارہ اوقیہ اور ایک نش میں نے پوچھا نش کیا ہوتا ہے تو فرمایا آدھا اوقیہ

محمد بن عبید، حماد، بن زید، ایوب، محمد، حضرت ابو العجفاء سلمی رضی اللہ عنہ سے روایت ہے کہ حضرت عمر رضی اللہ عنہ نے ہمارے سامنے خطبہ دیا اور فرمایا خبردار عورتوں کے بھاری بھر کم مہر مت ٹھہراؤ کیونکہ اگر یہ چیز دینا میں بزرگی اور اللہ کے نزدیک پرہیز گاری کا سبب ہوتی تو رسول اللہ صلی اللہ علیہ و آلہ و سلم اس کے زیادہ حقدار تھے مگر آپ صلی اللہ علیہ و آلہ و سلم نے بارہ اوقیہ سے زائد مہر نہ اپنی کسی بیوی کا باندھا اور نہ کسی بیٹی کا ۔

حجاج بن ابی یعقوب، معلی بن منصور، ابن مبارک، معمر، زہری، حضرت ام حبیبہ رضی اللہ عنہا سے بروایت ہے کہ وہ عبید اللہ بن جحش کے نکاح میں تھیں عبید اللہ کا ملک حبشہ میں انتقال ہو گیا تو نجاشی (شاہ حبشہ) نے ان کا نکاح رسول اللہ صلی اللہ علیہ و آلہ و سلم سے کر دیا اور آپ صلی اللہ علیہ و آلہ و سلم کی طرف سے چار ہزار درہم مہر مقرر کیا اور ان کو حسنہ کے بیٹے شرجیل کے ساتھ رسول اللہ صلی اللہ علیہ و آلہ و سلم کے پاس بھیج دیا ابو داؤد نے کہا حسنہ شرجیل کی ماں کا نام ہے۔

محمد بن حاتم بن بزیع، علی بن حسن بن شقیق، حضرت زہری رضی اللہ عنہ سے روایت ہے کہ نجاشی نے ام حبیبہ رضی اللہ عنہا بنت ابی سفیان کا نکاح رسول اللہ صلی اللہ علیہ و آلہ و سلم کے ساتھ کر دیا اور آپ صلی اللہ علیہ و آلہ و سلم کی جانب سے چار ہزار درہم مقرر کر کے رسول اللہ صلی اللہ علیہ و آلہ و سلم کے پاس لکھ کر بھیجا پس آپ صلی اللہ علیہ و آلہ و سلم نے اس کو قبول فرما لیا۔

موسیٰ بن اسماعیل، حماد، ثابت، حمید، حضرت انس رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے عبدالرحمن بن عوف کو دیکھا اس حال میں کہ ان کے کپڑے پر زعفران کا نشان تھا آپ صلی اللہ علیہ و آلہ و سلم نے پوچھا کیا بات ہے؟ انہوں نے کہا یا رسول اللہ صلی اللہ علیہ و آلہ و سلم میں نے ایک عورت سے نکاح کیا ہے آپ صلی اللہ علیہ و آلہ و سلم نے دریافت فرمایا کہ مہر کیا مقرر کیا ہے؟ انہوں نے کہا ایک نواۃ وزن سونا آپ صلی اللہ علیہ و آلہ و سلم نے فرمایا ولیمہ کر اگرچہ ایک بکری ہو۔

اسحاق بن جبرائیل ، یزید، موسیٰ بن مسلم، بن روما، ابو زبیر، حضرت جابر بن عبداللہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے عورت کے مہر میں مٹھی بھر ستو یا کھجوریں دیں اس نے عورت کو اپنے اوپر حلال کر لیا ابو داؤد فرماتے ہیں کہ عبدالرحمن بن مہدی نے بواسطہ صالح بن رومان بسند ابو الزبیر حضرت جابر رضی اللہ عنہ سے موقوفاً روایت کیا ہے اور اسی روایت کو ابو عاصم نے بسند سالح بن رومان بواسطہ ابو الزبیر حضرت جابر رضی اللہ عنہ مرفوعاً روایت کیا ہے کہ ہم زمانہ رسالت میں ایک مٹھی اناج کے بدلہ میں متعہ کر لیتے تھے ابو داؤد کہتے ہیں کہ اس کو ابن جریح نے بھی بواسطہ ابو الزبیر حضرت جابر رضی اللہ عنہ سے اسی طرح روایت کیا ہے جیسے ابو عاصم سے مروی ہے

کسی کام یا محنت کے اوپر نکاح کر نے کا بیان

قعنبی، مالک، ابو حازم بن دینار حضرت سہل بن سعد الساعدی سے روایت ہے کہ رسول اللہ صلی اللہ علیہ و آلہ و سلم کے پاس ایک عورت آئی اس نے عرض کیا یا رسول للہ۔ میں نے اپنی جان آپ صلی اللہ علیہ و آلہ و سلم کو بخش دی (یعنی میں مہر کے بغیر آپ صلی اللہ علیہ و آلہ و سلم سے نکاح پر تیار ہوں۔ آپ صلی اللہ علیہ و آلہ و سلم خاموش رہے) وہ (جواب کے انتظار میں) بہت دیر تک کھڑی رہی۔ پھر ایک شخص کھڑا ہوا اور عرض کیا یا رسول اللہ صلی اللہ علیہ و آلہ و سلم اگر آپ صلی اللہ علیہ و آلہ و سلم کو اس کی ضرورت نہیں ہے تو اس سے میرا نکاح کرا دیجئے آپ صلی اللہ علیہ و آلہ و سلم نے دریافت فرمایا کیا تیرے پاس اس کو مہر میں دینے کے لیے کچھ ہے؟ اس نے کہا میرے پاس اس ازار (لنگی) کے سوا کچھ نہیں (جو میں پہنے ہوئے ہوں) آپ صلی اللہ علیہ و آلہ و سلم نے فرمایا اگر تو اس کو اپنی لنگی دے دے گا تو کیا تو ننگا بیٹھا رہے گا؟ جا کوئی چیز ڈھونڈ لا۔ وہ بولا میرے پاس کچھ نہیں ہے آپ صلی اللہ علیہ و آلہ و سلم نے فرمایا جا ڈھونڈ اگرچہ لوہے کی ایک انگوٹھی ہی کیوں نہ ہو۔ اس نے ڈھونڈا مگر اس کو کچھ نہ ملا۔ تو رسول صلی اللہ علیہ و آلہ و سلم نے اس سے پوچھا کیا تجھے قرآن کا کچھ حصہ یاد ہے؟ اس نے کہا ہاں مجھ کو فلاں فلاں سورت یاد ہے رسول صلی اللہ علیہ و آلہ و سلم نے فرمایا میں نے اس قرآن کے سبب جو تجھ کو یاد ہے تیرا نکاح اس عورت سے کر دیا۔

احمد بن حفص بن عبد اللہ، ابن عبد اللہ، ابراہیم، طحان، حجاج بن حجاج، حضرت ابو ہریرہ رضی اللہ عنہ سے بھی اسی طرح کا قصہ مذکور ہے لیکن اس میں ازار اور انگوٹھی کا ذکر نہیں ہے بلکہ اس میں یہ ہے کہ رسول صلی اللہ علیہ و آلہ و سلم نے اس شخص سے پوچھا کہ تجھے کتنا قرآن یاد ہے؟ اس نے کہا سورہ البقرہ یا جو اس سے متصل ہے۔ آپ صلی اللہ علیہ و آلہ و سلم نے فرمایا جا اس کو بیس آیتیں سکھا دے اور اب یہ تیری بیوی ہے۔

ہارون بن زید بن ابی زرقا، محمد بن راشد، حضرت مکحول سے بھی حضرت سہل کی طرح مروی ہے مکحول کہا کرتے تھے کہ رسول صلی اللہ علیہ و آلہ و سلم کے بعد اب کسی کے لیے یہ (یعنی مہر کے بغیر نکاح) جائز نہیں ہے۔

جو شخص مہر کی تعیین کے بغیر نکاح کرے اور پھر مر جائے تو اس کا مہر کیا ہو گا

عثمان بن ابی شیبہ، عبدالرحمن، بن مہدی، سفیان، فراس، شعبی، مسروق، حضرت عبداللہ رضی اللہ عنہ سے روایت ہے کہ ایک شخص نے ایک عورت کے ساتھ نکاح کیا اور مر گیا۔ اس نے نہ اس عورت کے ساتھ صحبت کی اور نہ اس کا مہر ٹھہرایا تو حضرت عبداللہ رضی اللہ عنہ نے کہا اس عورت کو پورا مہر ملے گا اس پر عدت لازم ہے اور شوہر کے مال میں حصہ پائے گی۔ معقل بن سنان نے کہا کہ میں نے سنا ہے کہ رسول صلی اللہ علیہ و آلہ و سلم نے بھی بروع بنت واشق کے معاملہ میں ایسا ہی فیصلہ فرمایا تھا۔

عثمان بن ابی شیبہ، یزید بن ہارون، ابن مہدی، سفیان، منصور بن ابراہیم، علقمہ، حضرت عبداللہ سے بھی اسی طرح مروی ہے۔

عبید اللہ بن عمر یزید، بن زریع، سعید بن ابی عروبہ قتادہ، خلاس، ابو حسان، حضرت عبداللہ بن عتبہ سے روایت ہے کہ حضرت عبداللہ بن مسعود رضی اللہ عنہ کے پاس بھی اسی طرح کا ایک معاملہ آیا لوگ مہینہ بھر تک اختلاف کرتے رہے (اور کسی فیصلہ پر نہیں پہنچے) یا یہ کہا کہ مہینہ بھر میں کئی مرتبہ اختلاف کیا (بہت غور وفکر کے بعد) حضرت عبداللہ بن مسعود رضی اللہ عنہ نے کہا اس معاملہ میں میری یہ رائے ہے کہ اس عورت کا مہر ثابت ہے جیسا کہ اس کی قوم کی عورتوں کا ہوا کرتا ہے نہ اس سے کم اور نہ اس سے زیادہ نیز یہ عورت میراث کی بھی مستحق ہو گی اور عدت بھی گزارے گی اگر میری رائے درست ہے تو اللہ کی طرف سے ہے اور اگر اس میں مجھ سے کوئی بھول چوک ہو گئی ہے تو وہ میری اور شیطان کی طرف سے ہے اللہ اور اس کا رسول صلی اللہ علیہ و آلہ و سلم اس خطا سے بری ہیں پھر قبیلہ اشجع کے کئی لوگ کھڑے ہوئے جن میں جراح اور ابو سفیان بھی تھے یہ سب لوگ بو لے اے ابن مسعود ہم گواہ ہیں کہ بروع نبت واشق کے معاملہ میں رسول صلی اللہ علیہ و آلہ و سلم نے ایسا ہی فرمایا تھا جیسا کہ تم نے فیصلہ کیا۔ بروع نبت واشق کے شوہر کا نام ہلال بن مرہ اشجعی تھا۔ عبداللہ بن عتبہ کہتے ہیں کہ عبداللہ بن مسعود رضی اللہ عنہ یہ سن کر بیحد خوش ہوئے کہ ان کا فیصلہ رسول صلی اللہ علیہ و آلہ و سلم کے فیصلہ کے مطابق ہو گیا۔

محمد بن یحیی بن فارس، عمرو بن خطاب، محمد، ابو اصبغ، عبدالعزیز بن یحیی، محمد بن سلمہ، ابو عبدالرحیم، حضرت عقبہ بن عامر رضی اللہ عنہ سے روایت ہے کہ رسول صلی اللہ علیہ و آلہ و سلم نے ایک شخص سے پوچھا کہ کیا تو فلاں عورت سے نکاح کر نے پر راضی ہے؟ اس نے کہا ہاں میں راضی ہوں پھر آپ صلی اللہ علیہ و آلہ و سلم نے ایک عورت سے پوچھا کہ کیا تو فلاں شخص سے نکاح کر نے پر راضی ہے؟ اس نے کہا ہاں میں راضی ہوں اس کے بعد آپ صلی اللہ علیہ و آلہ و سلم نے دونوں کا نکاح کر دیا۔ پھر اس شخص نے اپنی بیوی سے صحبت کی لیکن اس کا مہر مقرر نہ کیا اور نہ اس کو کوئی چیز دی۔ وہ شخص جنگ حد یبیہ میں شریک تھا اور اس کا حصہ خیبر میں نکلتا تھا جب وہ شخص مر نے لگا تو اس نے کہا کہ رسول اللہ صلی اللہ علیہ و آلہ و سلم نے میرا نکاح فلاں عورت سے کیا تھا لیکن میں نے نہ اس کا مہر مقرر کیا اور نہ اس کو کوئی چیز دی اب میں تم کو گواہ بنا کر کہتا ہوں کہ میں نے اس عورت کو اپنا وہ حصہ دے دیا ہے جو خیبر سے ملنے والا ہے چنانچہ اس عورت نے اس کا وہ حصہ لے کر ایک لاکھ درہم میں فروخت کیا۔ ابو داؤد کہتے ہیں کہ شیخ عمربن الخطاب نے آغاز حدیث میں یہ اضافہ کیا ہے کہ رسول صلی اللہ علیہ و آلہ و سلم نے فرمایا بہترین نکاح وہ ہے جو آسان ہو نیز اس کی روایت میں کہ رجل کی بجائے للرجل ہے پھر حسب سابق روایت بیان کی ابو داؤد کہتے ہیں کہ غالباً یہ روایت ملحق ہو گئی کیونکہ اصل بات اس کے علاوہ ہے۔

خطبہ 

محمد بن کثیر سفیان، ابو اسحاق ، ابو عبید، حضرت عبداللہ بن مسعود رضی اللہ عنہ سے خطبہ حاجت یعنی خطبہ نکاح اس طرح مروی ہے۔

محمد بن سلیمان، وکیع، اسرائیل، ابو اسحاق ، ابو احوص، ابو عبیدہ، حضرت عبداللہ بن مسعود رضی اللہ عنہ سے روایت ہے کہ رسول صلی اللہ علیہ و آلہ و سلم نے ہم کو حاجت کا خطبہ سکھایا الْحَمْدُ لِلَّهِ نَسْتَعِینُهُ وَنَسْتَغْفِرُهُ وَنَعُوذُ بِهِ مِنْ شُرُورِ أَنْفُسِنَا مَنْ یهْدِ اللَّهُ فَلَا مُضِلَّ لَهُ وَمَنْ یضْلِلْ فَلَا هَادِی لَهُ وَأَشْهَدُ أَنْ لَا إِلَهَ إِلَّا اللَّهُ وَأَشْهَدُ أَنَّ مُحَمَّدًا عَبْدُهُ وَرَسُولُهُ آخر تک یعنی تمام خوبیوں کا سرچشمہ اللہ کی ذات بابرکت ہے ہم اس سے مدد چاہتے ہیں اور اس سے مغفرت کے طلب گار ہیں اور اپنے نفس کی برائیوں سے اسی کی پناہ چاہتے ہیں جس کو اللہ نے سیدھی راہ دیکھائی اس کو گمراہ کر نے والا کوئی نہیں۔ میں گواہی دیتا ہوں کہ اللہ کے سوا کوئی معبود برحق نہیں اور میں گواہی دیتا ہوں کہ محمد صلی اللہ علیہ و آلہ و سلم اس کے بندے اور رسول ہیں اے ایمان والوں اللہ سے ڈرو جس کے وسیلہ سے تم آپس میں مانگتے ہو اور ناتوں کے توڑنے سے ڈرو کیونکہ اللہ تمھاری نگرانی کر رہا ہے اے ایمان والوں اللہ سے ڈرو جیسا کہ اس سے ڈر نے کا حق ہے اور تم کو ہرگز موت نہ آئے مگر اس حال میں کہ تم مسلمان ہو اے ایمان والوں اللہ سے ڈرو اور انصاف کی بات کہو وہ تمھارے تمام کاموں کو درست کر دے گا اور تمھارے گناہ معاف کر دے گا۔ اور جس نے اللہ اور اس کے رسول صلی اللہ علیہ و آلہ و سلم کی اطاعت کی بلاشبہ اس نے بڑی کامیابی حاصل کی۔ محمد بن سلیمان نے (اپنی روایت میں الحمد سے پہلے) لفظ ان ذکر نہیں کیا۔

محمد بن بشار، ابو عاصم، عمران، قتادہ، عبدربہ، ابو عیاض، حضرت عبداللہ بن مسعود رضی اللہ عنہ سے روایت ہے کہ رسول اللہ صلی اللہ علیہ و آلہ و سلم جب خطبہ پڑھتے تو راوی نے اس کے بعد وہی ذکر کیا جو اوپر مذکور ہوا۔ لیکن ورسولہ کے بعد یہ اضافہ کرتے ارسلہ بالحق آخر تک یعنی اللہ نے اپنے رسول کو حق کے ساتھ مبعوث کیا ہے (جنت کی) خوشخبری سنانے والا بنا کر اور (دوزخ سے) ڈرانے والا بنا کر جس نے اللہ اور اس کے رسول صلی اللہ علیہ و آلہ و سلم کی اطاعت کی اس نے ہدایت پائی اور جس نے نہ فرمانی کی اس نے اپنا ہی نقصان کیا اور وہ اللہ کا کچھ نہیں بگاڑ سکے گا۔

محمد بن بشار، بدل بن محبر، شعبہ، علاء بن شعیب، اسماعیل بن ابراہیم، بنی سلیم کے ایک شخص سے روایت ہے کہ میں نے آنجناب صلی اللہ علیہ و آلہ و سلم کی پھوپھی) امامہ بنت عبدالمطلب سے نکاح کا پیغام دیا پس آپ صلی اللہ علیہ و آلہ و سلم نے میرا ان سے نکاح کر دیا بغیر خطبہ پڑھے

نا بالغ لڑکی کا نکاح جائز ہے

سلیمان بن حرب، ابو کامل، حماد، بن زید، ہشام بن عروہ، حضرت عائشہ رضی اللہ عنہا سے روایت ہے کہ جب رسول اللہ صلی اللہ علیہ و آلہ و سلم نے مجھ سے نکاح کیا اس وقت میری عمر سات سال کی تھی (اور سلیمان کی روایت کے مطابق چھ سال کی تھی

باکرہ عورت سے نکاح کرے تو اس کے پاس کتنے دن رہے

زہیر بن حرب، یحیی، سفیان، محمد بن ابی بکر، عبدالملک، بن ابی بکر، حضرت ام سلمہ رضی اللہ عنہا سے روایت ہے وہ فرماتی ہیں کہ جب رسول اللہ صلی اللہ علیہ و آلہ و سلم نے ان سے نکاح کیا تو آپ صلی اللہ علیہ و آلہ و سلم ان کے پاس تین رات رہے پھر آپ صلی اللہ علیہ و آلہ و سلم نے فرمایا کہ تمھارے پاس میرا رہنا تین ہی رات کا ہے اور اس میں تمھارے یا تمھارے قبیلہ کی رسوائی کی کوئی بات نہیں ہے اگر تم چاہو تو میں تمھارے پاس سات رات تک رہ سکتا ہوں مگر اس صورت میں دوسری بیویوں کے پاس بھی سات راتیں گزاروں گا (کیونکہ بیویوں کے درمیان عدل ضروری ہے)

وہب بن بقیہ، عثمان، بن ابی شیبہ، ہشیم، حمید، انس بن مالک رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے جب صفیہ رضی اللہ عنہا کے ساتھ نکاح کیا تو آپ صلی اللہ علیہ و آلہ و سلم تین رات ان کے پاس رہے عثمان نے اپنی روایت میں یہ اضافہ کیا کہ وہ ثیبہ تھیں۔

عثمان بن ابی شیبہ، ہشیم، اسماعیل، بن علیہ، خالد، ابو قلابہ، حضرت انس بن مالک رضی اللہ عنہ سے روایت ہے کہ ثیبہ عورت کے نکاح میں ہوتے ہوئے اگر کوئی شخص باکرہ عورت سے نکاح کرے تو وہ اس کے پاس سات رات تک رہے اور جب ثیبہ پر ثیبہ سے نکاح کرے تو اس کے پاس تین رات رہے (اس کے بعد سب کے پاس برابر رہا کرے) راوی نے کہا اگر میں یہ کہوں کہ اس نے اس حدیث کو مرفوع کیا تو سچ ہے مگر انہوں نے کہا یہ سنت ہے


جب کوئی شخص کسی عورت سے نکاح کرے تو صحبت کر نے سے پہلے اس کو کچھ نہ کچھ ضرور دے

اسحاق بن اسماعیل، عبدہ، سعید، ایوب، عکرمہ، ابن عباس سے روایت ہے کہ جب حضرت علی نے فاطمہ سے نکاح کیا تو رسول اللہ صلی اللہ علیہ و آلہ و سلم نے حضرت علی سے کہا کہ فاطمہ کو کچھ دو حضرت علی نے کہا کہ میرے پاس تو کچھ نہیں ہے آپ صلی اللہ علیہ و آلہ و سلم نے دریافت فرمایا تمھاری حطمی ذرہ کہاں گئی؟

کثیر بن عبید، ابو حیوۃ، شعیب، بن ابی حمزہ، غیلان بن انس، آپ صلی اللہ علیہ و آلہ و سلم کے اصحاب میں سے ایک شخص سے روایت ہے کہ حضرت علی نے آنحضرت صلی اللہ علیہ و آلہ و سلم کی صاحبزادی فاطمہ سے نکاح کیا جب حضرت علی نے حضرت فاطمہ کے ساتھ صحبت کرنا چاہی تو رسول اللہ صلی اللہ علیہ و آلہ و سلم نے ان کو منع فرما دیا تاوقتیکہ وہ پہلے حضرت فاطمہ کو کچھ دیں حضرت علی نے کہا یا رسول اللہ صلی اللہ علیہ و آلہ و سلم میرے پاس تو کچھ نہیں ہے آپ صلی اللہ علیہ و آلہ و سلم نے ان سے فرمایا اپنی زرہ ہی دے دو تو پھر حضرت علی نے حضرت فاطمہ کو اپنی زرہ دی اور ان سے ہم بستر ہوئے۔

کثیر، حیوۃ، شعیب، غیلان عکرمہ، حضرت ابن عباس رضی اللہ عنہ سے بھی اسی طرح مروی ہے۔

محمد بن صباح، شریک، منصور، طلحہ، خیثمہ، حضرت عائشہ رضی اللہ عنہا سے روایت ہے کہ مجھے رسول اللہ صلی اللہ علیہ و آلہ و سلم نے ایک عورت کو اس کے شوہر کے پاس پہنچا دینے کا حکم فرمایا قبل اس کے کہ اس کے خاوند نے اس کو کچھ دیا ہو۔ ابو داؤد کہتے ہیں کہ حضرت عائشہ رضی اللہ عنہا سے خیثمہ کا سماع ثابت نہیں۔

محمد بن معمر، محمد بن بکر، ابن جریج، عمرو بن شعیب، حضرت عبداللہ بن عمرو بن العاص رضی اللہ عنہ روایت ہے کہ رسول اللہ صلی اللہ علیہ و آلہ و سلم نے فرمایا جس عورت نے ایک مہر پر یا ہدیہ پر یا شوہر کے کسی وعدہ پر نکاح کیا تو وہ اس کو دینا ہو گا اور جو چیز نکاح کے بعد ملے تو وہ اس کے ولی کی ہو گی اور سب سے زیادہ حق اس کا اس چیز پر ہے جو بیٹی یا بہن کی وجہ سے ملا۔

دولھا کو مبارک باد کس طرح دینی چاہیے

قتیبہ بن سعید، عبدالعزیز، ابن محمد سہل، حضرت ابو ہریرہ رضی اللہ عنہ سے روایت ہے کہ رسول اللہ صلی اللہ علیہ و آلہ و سلم جب کسی کو شادی کی مبارک باد دیتے تو یوں دعا دیتے اللہ تجھ کو برکت دے اور تجھ پر برکت نازل کرے اور تم دونوں کو بھلائی کی توفیق دے۔

اگر کوئی شخص نکاح کے بعد عورت کو حاملہ پائے تو کیا کرے؟

مخلد بن خالد حسن بن علی، محمد بن ابی سری، عبدالرزاق، ابن جریج، صفوان بن سلیم، سعید بن مسیب، بصرہ نامی ایک انصاری صحابی سے روایت ہے کہ میں نے ایک پردہ نشین اور باکرہ عورت سے شادی کی جب میں اس کے پاس گیا تو اس کو حاملہ پایا میں نے یہ واقعہ رسول اللہ صلی اللہ علیہ و آلہ و سلم سے عرض کیا آپ صلی اللہ علیہ و آلہ و سلم نے فرمایا اس کو مہر ملے گا اس کے حق کے سبب جس کی بنا پر تیرے لیے اس کی شرم گاہ حلال ہوئی اور جو اس کا بچہ ہو گا وہ تیرے لیے غلام (خادم) کے درجہ میں ہو گا پھر جب وہ عورت بچہ جن چکے تو تو اس کو کوڑے مار یا فرمایا اس کے کوڑے مارو یا فرمایا اس کو گرفتار کرو ابو داؤد کہتے ہیں کہ اس حدیث کو قتادہ نے بواسطہ سعید بن یزید اور یحیی بن ابی کثیر نے بواسطہ یزید بن نعیم اور عطاء خراسانی نے سعید بن المسیب سے روایت کیا ہے اور ان سب نے مرسلاً روایت کیا ہے اور یحیی بن ابی کثیر کی روایت میں ہے کہ بن اکثم نے ایک عورت سے نکاح کیا اور ہر ایک نے اپنی حدیث میں کہا ہے کہ نبی صلی اللہ علیہ و آلہ و سلم نے اس بچہ کو غلام قرار دیا

محمد بن مثنی، عثمان بن عمر یعلی، ابن مبارک، یحیی، یزید، بن نعیم، سعید بن مسیب سے روایت ہے کہ ایک شخص جس کو بصرہ بن اکثم کہا جاتا تھا اس نے ایک عورت سے نکاح کیا باقی روایت حسب سا بق ہے صرف یہ اضافہ ہے کہ رسول صلی اللہ علیہ و آلہ و سلم نے ان دونوں کے درمیان تفریق کرا دی اور ابن جریج کی (پہلی والی) روایت زیادہ مکمل ہے۔

عورتوں میں برابری کر نے کا بیان

ابو ولید، ہمام، قتادہ، نضر بن انس، بشیر بن نہیک، حضرت ابو ہریرہ رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا کہ جس کے نکاح میں دو (یا دو سے زائد) عورتیں ہوں اور وہ کسی اور کی طرف مائل ہوں (یعنی دوسری بیویوں شب باشی تن پوشی موانست اور کھانے پینے میں برابری نہ کرتا ہو) تو وہ قیامت کے دن اس حال میں (اللہ کے حضور) پیش ہو گا کہ اس کا آدھا بدن ٹیڑھا (مفلوج) ہو گا۔

موسیٰ بن اسماعیل، حماد، ایوب، ابو قلابہ، عبداللہ بن یزید، حضرت عائشہ سے روایت ہے کہ رسول صلی اللہ علیہ و آلہ و سلم جب اپنی ازواج میں دن تقسیم کرتے تو عدل کرتے اور فرماتے اے اللہ یہ میری تقسیم ہے اس چیز میں میں جس کا مالک ہوں سو جس چیز کے آپ صلی اللہ علیہ و آلہ و سلم مالک ہیں اور میں اس کا مالک نہیں ہوں اس میں آپ صلی اللہ علیہ و آلہ و سلم مجھ سے ملامت (مواخذہ) نہ کیجئے ابو داؤد کہتے ہیں کہ (حضور صلی اللہ علیہ و آلہ و سلم کے اس قول کہ جس چیز کے آپ مالک ہیں اور میں اس کا مالک نہیں ہوں)

احمد بن یونس، عبدالرحمن ابن ابی زناد، ہشام بن عروہ، حضرت عروہ رضی اللہ عنہ سے روایت ہے کہ حضرت عائشہ نے فرمایا اے بھانجے رسول صلی اللہ علیہ و آلہ و سلم اپنی ازواج کو تقسیم میں یعنی ہمارے پاس رہنے میں ایک دوسرے پا فوقیت نہیں دیتے تھے (بلکہ برابری کرتے تھے) اور ایسا دن کبھی کبھی آتا تھا کہ جب آپ صلی اللہ علیہ و آلہ و سلم ہم سب کے پاس تشریف نہ لاتے ہوں اور ہر ایک سے قربت نہ کرتے ہوں بجز جماع کے یہاں تک کہ آپ صلی اللہ علیہ و آلہ و سلم جب اس بیوی کے پاس پہنچتے جس کی باری ہوتی تو رات میں اس کے پاس رہتے۔ جب سودہ نبت زمعہ بوڑھی ہو گئیں اور یہ خیال ہوا کہ کہیں آپ صلی اللہ علیہ و آلہ و سلم ان کو چھوڑ نہ دیں (یعنی طلاق نہ دے دیں) تو انھوں نے اپنی باری حضرت عائشہ کو بخش دی جس کو آپ صلی اللہ علیہ و آلہ و سلم نے قبول فرما لیا۔ حضرت عائشہ فرماتی ہیں کہ حضرت سودہ ہی کے مسئلہ پر یہ آیت نازل ہوئی تھی (وَاِنِ امْرَاَۃ خَافَتْ مِنْۢ بَعْلِھَا نُشُوْزًا ۔ الخ) 4۔ النساء:128) یعنی اگر کسی عورت کو اس بات کا اند یشہ ہو کہ اس کا شوہر اس سے اعراض برتے گا یا زیادتی کرے گا تو اس میں کوئی حرج نہیں کہ وہ دونوں آپس میں صلح کر لیں اور صلح ہی بہتر ہے۔

یحیی بن معین، محمد بن عیسی، عباد بن عباد، عاصم معاذہ، حضرت عائشہ سے روایت ہے کہ رسول صلی اللہ علیہ و آلہ و سلم اس آیت کے نزول کے بعد ہم میں سے اس عورت سے اجازت لیا کرتے تھے جس کی باری ہوتی تھی (اس بات کی کہ وہ کسی دوسری بیوی سے ہم بستر ہوں) وہ آیت یہ ہے (تُرْجِی مَنْ تَشَاۗءُ مِنْهُنَّ وَ تُإْوِیٓ اِلَیكَ مَنْ تَشَاۗءُ ) 33۔ الاحزاب:51) یعنی آپ صلی اللہ علیہ و آلہ و سلم کو اختیار ہے کہ جس کو چاہیں اپنے پاس جگہ دیں اور جس کو چاہیں پیچھے کر دیں حضرت معاذہ کہتی ہیں کہ میں نے حضرت عائشہ سے پوچھا کہ ایسے موقعہ پر تم کیا کہتی تھیں وہ بولی کہ میں کہتی کہ اگر میرا بس چلے تو میں اپنے اوپر کسی کو ترجیح نہ دوں۔

مسدد ، مرحوم بن عبدالعزیز، ابو عمران، یزید بن بابنوس، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے مرض الوفات میں اپنی سب ازواج کو بلا بھیجا پس سب جمع ہو گئیں۔ آپ صلی اللہ علیہ و آلہ و سلم نے فرمایا اب مجھ میں اتنی استطاعت نہیں کہ میں تم سب کے پاس آؤں۔ اگر اجازت دو تو میں (بقیہ ایام) عائشہ ہی کے پاس گزاروں تو ان سب نے اجازت دے دی۔

احمد بن عمرو بن سرح، ابن وہب، یونس، ابن شہاب، عروہ بن زبیر، حضرت عائشہ رضی اللہ عنہ سے روایت ہے کہ رسول صلی اللہ علیہ و آلہ و سلم جب کسی سفر میں جانے کا ارادہ کرتے تو ازواج کے درمیان قرعہ اندازی کرتے پس قرعہ اندازی میں جس کا نام نکلتا اس کو ساتھ لے جاتے اور ہر عورت کے لیے ایک دن اور ایک رات مقرر کرتے سوائے سودہ بنت زمعہ کے کیونکہ انھوں نے اپنی باری حضرت عائشہ کو بخش دی تھی۔

شوہر عورت کو دوسرے ملک میں نہ لے جانے شرط کرے

عیسیٰ بن حماد، لیث، یزید بن ابی حبیب، ابی خیر، حضرت عقبہ بن عامر رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا تمام شرائط میں ان شرائط کا پورا کرنا تمھارے لیے سب سے زیادہ ضروری ہے جن کے سبب تم نے شرمگاہیں حلال کی ہیں

عورت پر شوہر کا حق کیا ہے

عمرو بن عون، اسحاق بن یوسف، شریک، حصین، شعبی، حضرت قیس بن سعد رضی اللہ عنہ سے روایت ہے کہ میں حیرہ میں آیا (حیرہ کوفہ کے قریب ایک جگہ کا نام ہے) تو میں نے دیکھا کہ یہاں کے لوگ اپنے سردار کو (تعظیم کے طور پر) سجدہ کرتے ہیں میں نے اپنے دل میں کہا کہ ان کے مقابلہ میں تو رسول صلی اللہ علیہ و آلہ و سلم اس بات کے زیادہ حقدار ہیں کہ آپ صلی اللہ علیہ و آلہ و سلم کو (تعظیماً) سجدہ کیا جائے۔ پھر جب میں رسول صلی اللہ علیہ و آلہ و سلم کے پاس آیا تو میں نے کہا۔ میں حیرہ گیا تھا اور میں نے وہاں کے لوگوں کو دیکھا کہ وہ اپنے سردار کو سجدہ کرتے ہیں اور آپ صلی اللہ علیہ و آلہ و سلم ان کے مقابلہ میں اس بات کے زیادہ حقدار ہیں کہ ہم آپ صلی اللہ علیہ و آلہ و سلم کو سجدہ کریں آپ صلی اللہ علیہ و آلہ و سلم نے پوچھا بھلا کیا تو جب میری قبر پر آئے گا تو سجدہ کرے گا؟ میں نے کہا نہیں۔ تو آپ صلی اللہ علیہ و آلہ و سلم نے فرمایا۔ (تو پھر زندگی میں بھی کسی کو سجدہ نہ کرو) (آپ صلی اللہ علیہ و آلہ و سلم نے مزید فرمایا) اگر میں کسی کے لیے سجدہ کا حکم دیتا تو عورت کو حکم دیتا کہ وہ اپنے شوہروں کو سجدہ کیا کریں۔ اس حق کی بنا پر جو اللہ تعالی نے ان پر مقرر کیا ہے

محمد بن عمرو جریر اعمش، ابو حازم، حضرت ابو ہریرہ سے روایت ہے کہ رسول صلی اللہ علیہ و آلہ و سلم نے فرمایا جب کوئی شخص اپنی بیوی کو اپنے بستر پر بلاتا ہے اور بیوی انکار کرتی ہے اور شوہر رات بھر اس غصہ میں رہتا ہے تو صبح تک فرشتے اس پر لعنت کرتے رہتے ہیں


شو ہر پر عورت کا کیا حق ہے

موسیٰ بن اسماعیل، حماد، ابو قزعہ باہلی، حضرت حکیم بن معاویہ قشیری سے روایت ہے کہ میں نے پوچھا یا رسول صلی اللہ علیہ و آلہ و سلم بیوی کا ہم پر کیا حق ہے؟ آپ صلی اللہ علیہ و آلہ و سلم نے فرمایا جب تو کھانا کھائے تو اس کو بھی کھلائے اور جب کپڑا پہنے تو اس کو بھی پہنائے اور اس کے منہ پر مت مارو اور برا بھلا مت کہو اور گھر کے سوا اس سے جدا مت رہو

ابن بشار، یحیی، حضرت بہز بن حکیم کے دادا سے روایت ہے کہ میں نے رسول صلی اللہ علیہ و آلہ و سلم سے پوچھا کہ ہم اپنی عورتوں سے کس طرح جماع کریں؟ اور کس طرح نہ کریں؟ آپ صلی اللہ علیہ و آلہ و سلم نے فرمایا تو اپنی کھیتی میں جس طرح چاہے آ اور جب تو کھانا کھائے تو اس کو بھی کھلا اور جب تو کپڑا پہنے تو اس کو بھی پہنا اور اس کے چہرے کو برا مت کہہ اور منہ پر نہ مار ابو داؤد نے کہا کہ شعبہ کی روایت میں اس طرح ہے تُطْعِمُهَا إِذَا طَعِمْتَ وَتَکْسُوهَا إِذَا اکْتَسَیتَ

احمد بن یوسف، عمرو بن عبداللہ بن رزین، سفیان بن حسین، داؤد بہز بن حکیم، حضرت معاویہ قشیری رضی اللہ عنہ سے روایت ہے کہ میں رسول صلی اللہ علیہ و آلہ و سلم کی خدمت میں حاضر ہوا اور پوچھا کہ ہم پر عورتوں کے کیا حقوق ہیں؟ فرمایا جو تم خود کھاؤ وہی ان کو بھی کھلاؤ اور جیسا تم پہنو ان کو بھی پہناؤ اور نہ ان کو مارو اور نہ ان کو برا بھلا کہو

عورتوں کو مار نے کا بیان

موسیٰ بن اسماعیل، حماد، ولی بن زید، حضرت ابو جرہ رقاشی اپنے چچا سے روایت کرتے ہیں کہ رسول صلی اللہ علیہ و آلہ و سلم نے فرمایا اگر تم کو ان کی طرف سے سرکشی کا اندیشہ ہو تو ان کے ساتھ سونا چھوڑ دو (یعنی ان کو بطور سزا اپنے سے الگ کر دو) چھوڑ دو سے مراد یہ ہے کہ ان کے ساتھ جماع کرنا چھوڑ دو

ابن ابی خلف، احمد بن عمرو بن سرح، سفیان، زہری، عبداللہ بن عبداللہ ابن سرح عبید اللہ بن عبد اللہ، حضرت ایاس بن عبداللہ بن ذباب سے روایت کہ رسول صلی اللہ علیہ و آلہ و سلم نے فرمایا اللہ کی بندیوں کو نہ مارو اتنے میں حضرت عمر رضی اللہ عنہ آپ صلی اللہ علیہ و آلہ و سلم کے پاس آئے اور کہا عورتیں اپنے شوہروں پر دلیر ہو گئیں ہیں تو آپ صلی اللہ علیہ و آلہ و سلم نے مار نے کی اجازت دے دی پھر بہت سی عورتیں نبی صلی اللہ علیہ و آلہ و سلم کے پاس جمع ہوئیں اور اپنے شوہروں کی شکایتیں کر نے لگیں آپ صلی اللہ علیہ و آلہ و سلم نے فرمایا آل نبی صلی اللہ علیہ و آلہ و سلم کے پاس بہت سی عورتیں اپنے شوہروں کی شکایتیں کرتی ہیں اور فرمایا تم میں سے ایسے مرد اچھے نہیں ہیں

زہیر بن حرب عبدالرحمن بن مہدی، ابو عوانہ، داؤد بن عبداللہ عبدالرحمن، اشعث بن قیس، حضرت عمر فاروق رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا اپنی بیویوں کے مار نے میں آدمی سے مواخذہ نہیں ہو گا۔

نگاہ نیچی رکھنے کا بیان

محمد بن کثیر، سفیان، یونس بن عبید، عمرو بن سعید، ابو زرعہ، حضرت جریر رضی اللہ عنہ سے روایت ہے کہ میں نے رسول صلی اللہ علیہ و آلہ و سلم سے پوچھا کہ نظر فجاۃ (اچٹتی ہوئے نگاہ) کا کیا حکم ہے؟ آپ صلی اللہ علیہ و آلہ و سلم نے فرمایا کہ تو اپنی نظر پھیر لے

اسماعیل بن موسی، شریک، ابی ربیعہ، حضرت بریدہ رضی اللہ عنہ سے روایت ہے کہ رسول صلی اللہ علیہ و آلہ و سلم نے حضرت علی رض اللہ عنہ سے فرمایا اے علی نظر کی پیروی مت کر اس لیے کہ پہلی نظر تو جائز ہے مگر دوسری نگاہ جائز نہیں

مسدد، ابو عوانہ، اعمش، ابو وائل، حضرت عبداللہ بن مسعود رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا کوئی عورت اپنا بدن دوسری عورت سے نہ لگائے کہ اس کو اپنے شوہر سے اس طرح بیان کرے گویا وہ اس کو دیکھ رہا ہے

مسلم بن ابراہیم، ہشام ابو زبیر، حضرت جابر رضی اللہ عنہ سے روایت ہے کہ رسول صلی اللہ علیہ و آلہ و سلم نے ایک عورت کو دیکھا پھر آپ صلی اللہ علیہ و آلہ و سلم اپنی بیوی زینب بنت جحش رضی اللہ عنہا کے پاس گئے اور ان سے اپنی ضرورت پوری کی اس کے بعد آپ صلی اللہ علیہ و آلہ و سلم اپنے اصحاب کے پاس تشریف لائے اور فرمایا عورت شیطان کے روپ میں سامنے آتی ہے پس جس کے ساتھ اس طرح کی صورت پیش آئے تو اسے چاہیے کہ وہ اپنی بیوی کے پاس آئے (اور اس سے صحبت کرے) اس طرح اس کے دل میں جو وسوسہ ہو گا وہ نکل جائے گا

محمد بن عبید، ابن ثور، معمر، حضرت ابن عباس رضی اللہ عنہ سے روایت ہے کہ میں نے کوئی گناہ صغیرہ نہ دیکھا مگر جو ابو ہریرہ رضی اللہ عنہ نے نبی صلی اللہ علیہ و آلہ و سلم سے روایت کیا یہ کہ اللہ نے ابن آدم کے حصہ میں زنا کا جتنا حصہ لکھ دیا ہے وہ اس کو ضرور پائے گا پس آنکھوں کا زنا دیکھنا ہے اور زبان کا زنا گفتگو ہے اور نفس تمنا کرتا ہے اور اس میں خواہش پیدا ہوتی ہے اور شرم گاہ اس کی تصدیق یا تکذیب کرتی ہے

موسیٰ بن اسماعیل، حماد، سہیل بن ابو صالح، حضرت ابو ہریرہ رضی اللہ عنہ سے روایت ہے کہ نبی صلی اللہ علیہ و آلہ و سلم نے فرمایا ہر آدمی کے لیے زنا کا ایک حصہ مقرر ہے اور دونوں ہاتھ بھی زنا کرتے ہیں اور ان کا زنا پکڑنا ہے اور پاؤں بھی زنا کرتے ہیں اور ان کا زنا چلنا ہے اور منہ بھی زنا کرتا ہے اور اس کا زنا بوسہ لینا ہے

قتیبہ بن سعید، لیث ابن عجلان، قعقاع بن حکیم، حضرت ابو ہریرہ رضی اللہ عنہ سے یہی قصہ ایک دوسری سند کے ساتھ مذکور ہے اس میں یہ بھی ہے کہ کانوں کا زنا سننا ہے

کیا جنگ میں پکڑی ہوئی کافر قیدی عورتوں سے جماع جائز ہے

عبید اللہ بن عمر بن میسرہ، یزید بن زریع، سعید، قتادہ، صالح، ابو خلیل، ابو علقمہ، حضرت ابو سعید خدری رضی اللہ تعالی عنہا سے روایت ہے کہ رسول اللہ صلی اللہ علیہ و آلہ و سلم نے جنگ حنین میں ایک لشکر اوطاس کی طرف روانہ کیا۔ (اوطاس ایک جگہ کا نام ہے) پس وہ اپنے دشمنوں پر جا پہنچے ان سے قتال کیا اور ان کو مغلوب کر لیا اور ان کی عورتیں گرفتار کر لیں۔ پس بعض اصحاب نے ان سے ان سے صحبت کرنا جائز نہ سمجھا کیونکہ ان کے کافر شو ہر موجود تھے تب اللہ تعالی نے یہ آیت نازل فرمائی۔ (ترجمہ) تم پر شوہر والی عورتیں حرام ہیں لیکن جن کے تم مالک بن جاؤ یعنی وہ تمھارے لیے حلال ہیں

نفیلی، مسکین، شعبہ، یزید بن خمیر، عبدالرحمن، بن جبیر، بن نفیر، حضرت ابو الدرداء رضی اللہ تعالی عنہا سے روایت ہے کہ رسول صلی اللہ علیہ و آلہ و سلم نے جنگ میں ایک عورت کو دیکھا جو پورے دنوں کی حاملہ تھی۔ آپ صلی اللہ علیہ و آلہ و سلم نے فرمایا شاید اس کے مالک نے اس سے جماع کیا ہے لوگوں نے کہا ہاں آپ صلی اللہ علیہ و آلہ و سلم نے فرمایا میرا دل چاہا اس پر ایسی لعنت کروں جو قبر تک اس کے ساتھ جائے بھلا اس کا بچہ اس کا کیسے وارث بن سکتا ہے اور اس کے لیے وہ میراث کیسے حلال ہو سکتی ہے؟ اور وہ اس سے کیسے خدمت لے سکتا ہے جبکہ اس سے خدمت لینا جائز نہیں

عمرو بن عون، شریک قیس بن وہب، ابو وداک، حضرت ابو سعید خدری رضی اللہ تعالی عنہا سے روایت ہے کہ رسول صلی اللہ علیہ و آلہ و سلم نے اوطاس کی قیدی عورتوں کے متعلق فرمایا کہ کسی حاملہ عورت سے صحبت نہ کی جائے جب تک اس کی ولادت نہ ہو لے۔ اور نہ کسی غیر حاملہ عورت سے صحبت کی جائے جب تک کہ اس کو ایک حیض نہ آ جائے

نفیل، محمد بن سلمہ، محمد بن اسحاق یزید بن ابی حبیب، مرزوق، حنش، حضرت رافع بن ثابت انصاری رضی اللہ تعالی عنہا سے روایت ہے کہ وہ ہمارے بیچ میں کھڑے ہوئے اور کہا کہ خبردار میں تم سے صرف وہی بات کہتا ہوں جو رسول صلی اللہ علیہ و آلہ و سلم سے سنی ہے۔ آپ صلی اللہ علیہ و آلہ و سلم نے حنین کے دن فرمایا جو شخص اللہ پر اور قیامت کے دن پر ایمان رکھتا ہو اس کے جائز نہیں ہے کہ وہ اپنا پانی دوسرے کے کھیت میں ڈالے یعنی حاملہ عورت سے جماع کرے اور جو شخص اللہ پر اور قیامت کے دن پر ایمان رکھتا ہو اس کے لیے جائز نہیں کہ جنگ میں گرفتار شدہ عورتوں سے صحبت کرے جب تک کہ استبراء رحم نہ کرے (یعنی ایک حیض نہ آ جائے یا ایک ماہ نہ گزر جائے) اور جو شخص اللہ پر اور قیامت کے دن پر ایمان رکھتا ہو اس کے لیے جائز نہیں کہ تقسیم سے پہلے مال غنیمت کو بیچے

سعید بن منصور، ابو معاویہ، ابن اسحاق سے بھی اسی طرح مروی ہے کہ جب تک ایک حیض سے استبراء رحم نہ کرے اور یہ بھی زیادہ کیا ہے کہ جو شخص اللہ پر اور قیامت کے دن پر ایمان رکھتا ہو وہ مال غنیمت کے جانور پر چڑھ کر اس کو دبلا کر کے واپس نہ کرے اور جو شخص اللہ پر اور قیامت کے دن پر ایمان لایا ہو وہ مال غنیمت کا کوئی کپڑا پہن کر پرانا کر کے واپس نہ کرے ابو داؤد کہتے ہیں کہ الحیضہ کی زیادتی غیر محفوظ ہے (اور یہ ابو معاویہ کا وہم ہے)

نکاح کے مختلف مسائل کا بیان

عثمان بن ابی شیبہ، عبداللہ بن سعید، ابو خالد، ابن عجلان، عمرو بن شعیب، حضرت عبداللہ بن عمرو بن العاص رضی اللہ سے روایت ہے کہ رسول صلی اللہ علیہ و آلہ و سلم نے فرمایا جب تم میں سے کوئی شخص کسی عورت سے نکاح کرے یا کوئی خادم خریدے تو یوں کہے (ترجمہ) اے اللہ میں اس کی ذات کی اور اس کی طبیعت کی جو تو نے بنائی ہے بھلائی چاہتا ہوں اور اس کی ذات کی اور اس کی طبیعت کی جو تو نے بنائی ہے برائی سے پناہ چاہتا ہوں اور جب اونٹ خریدے تو اس کے کوہان کو ہاتھ رکھ کر یہی کلمات کہے۔ ابو داؤد کہتے ہیں کہ ابو سعید (عبد اللہ بن سعید) نے اتنا زیادہ کیا ہے کہ پھر اس کی پیشانی پکڑے اور باندی یا خادم کے حق میں برکت کی دعا مانگے۔

محمد بن عیسی، جریر، منصور، سالم بن ابی جعد، کریب، حضرت عبداللہ بن عباس رضی اللہ تعالی عنہا سے روایت ہے کہ رسول اللہ صلی اللہ علیہ و آلہ و سلم نے فرمایا کہ تم میں سے کوئی شخص جب اپنی بیوی سے صحبت کر نے کا ارادہ کرے تو کہے شروع اللہ کے نام سے اے اللہ تو ہم کو شیطان سے دور رکھ اور شیطان کو اس چیز سے دور رکھ جو تو ہم کو عطا فرمائے (یعنی اولاد) (تو اللہ تعالی اس دعا کی برکت سے) اگر ان کے یہاں بچہ پیدا ہو گا تو شیطان اس کو کبھی نقصان نہ پہنچا سکے گا۔

ہناد، وکیع، سفیان سہیل بن ابی صالح، حارث بن مخلد، حضرت ابو ہریرہ رضی اللہ تعالی سے روایت ہے کہ رسول صلی اللہ علیہ و آلہ و سلم نے فرمایا جو شخص اپنی بیوی کی دبر میں جماع کرے وہ ملعون ہے۔

ابن بشار، عبدالرحمن، سفیان، محمد بن منکدر سے روایت ہے کہ میں نے حضرت جابر سے سنا کہ یہودی کہا کرتے تھے کہ اگر آدمی پیچھے کے رخ جماع کرتا ہے تو اس کا بچہ بھینگا پیدا ہوتا ہے (تو اس کی تردید میں) اللہ تعالی نے یہ آیت نازل فرمائی (ترجمہ) تمھاری کھیتیاں ہیں پس اپنی کھیتیوں میں جس طرف چاہو آؤ

عبدالعزیز، بن یحیی، محمد، ابن سلمہ، محمد بن اسحاق ، ابان بن صالح، مجاہد، حضرت ابن عباس رضی اللہ تعالی سے روایت ہے کہ اللہ تعالی ابن عمر رضی اللہ تعالی عنہا کو معاف فرمائے (ان کو اس آیت کے سمجھنے میں) وہم ہوا ہے اصل قصہ یہ ہے کہ انصاری کا ایک بت پرست قبیلہ یہودیوں کے ساتھ رہتا تھا یہودی اہل کتاب تھے اور انصاری قبیلہ والے ان کو علم میں اپنے سے زیادہ جان کر اکثر معاملات میں ان کی پیروی کرتے تھے اہل کتاب (یہود) کا طریقہ تھا کہ وہ اپنی عورتوں سے صرف ایک ہیئت پر جماع کرتے تھے (یعنی چت لیٹا کر) اور یہ حالت عورت کے لیے زیادہ ستر کی ہوتی ہے پس انصار کا یہ قبیلہ اس بات میں بھی یہود کی پیروی کرتا تھا اور قبیلہ قریش کے لوگ اپنی بیویوں کو طرح طرح سے برہنہ کرتے تھے اور مختلف طریقوں سے جماع کی لذت اٹھاتے تھے کبھی آگے سے کبھی پیچھے سے اور کبھی چت لیٹا کر جب مہاجرین (قریش کے لوگ) مدینہ میں آئے تو ان میں سے ایک شخص نے ایک انصاری عورت سے نکاح کیا اور اپنے طریقہ کے مطابق اس سے جماع کرنا چاہا تو اس نے انکار کر دیا اور بولی کہ ہمارے ہاں صرف ایک ہی طریقہ پر جماع کیا جاتا ہے پس تو بھی اسی طریقہ پر کر یا پھر مجھ سے علیحدگی اختیار کر لے۔ یہاں تک کہ ان کا معاملہ بہت بڑھ گیا اور رسول صلی اللہ علیہ و آلہ و سلم تک پہنچ گیا تب اللہ تعالی نے یہ آیت نازل فرمائی (نِسَاۗؤُكُمْ حَرْثٌ لَّكُمْ ۠ فَاْتُوْا حَرْثَكُمْ اَنّٰى شِئْتُمْ ) 2۔ البقرۃ:223) یعنی تمھاری بیویاں تمھاری کھیتی ہیں پس اپنی کھیتی میں جس طرف سے چاہو آؤ یعنی سامنے پیچھے سے چت لٹا کر یعنی (دخول اسی مقام میں کرو) جہاں سے بچہ پیدا ہوتا ہے (اور وہ فرج ہے نہ کہ دبر)

حائضہ عورت سے مباشرت کا بیان

موسیٰ بن اسماعیل، حماد، ثابت بنانی، حضرت انس بن مالک رضی اللہ تعالی عنہ سے روایت ہے کہ یہودیوں میں جب کسی عورت کو حیض آتا ہے تو وہ اس کو گھر سے باہر کر دیتے نہ اس کو اپنے ساتھ کھلاتے پلاتے اور نہ اس کے ساتھ گھر میں رہتے لوگوں نے رسول صلی اللہ علیہ و آلہ و سلم سے اس کے متعلق دریافت کیا تو اللہ تعالی نے یہ آیت نازل فرمائی۔ (ترجمہ) لوگ آپ صلی اللہ علیہ و آلہ و سلم سے حیض کے متعلق دریافت کرتے ہیں تو آپ صلی اللہ علیہ و آلہ و سلم ان کو بتا دیجئے کہ حیض ایک طرح کی گندگی ہے لہذا زمانہ حیض میں عورتوں سے الگ رہو (جماع نہ کرو) اس کے بعد آپ صلی اللہ علیہ و آلہ و سلم نے فرمایا کہ ان کو اپنے ساتھ گھروں میں رکھو اور سب کام کرو سوائے جماع کے پس یہودی کہنے لگے یہ شخص (محمد صلی اللہ علیہ و آلہ و سلم) تو ہماری مخالفت میں کوئی کسر نہیں چھوڑنا چاہتا (یہ سن کر) اسید بن حیضہ اوع عباد بن بشر رسول صلی اللہ علیہ و آلہ و سلم کے پاس آئے اور عرض کیا یا رسول اللہ یہودی ایسا ایسا کرتے ہیں تو (پھر ہم بھی ان کی مخالفت میں) حیض کی حالت میں عورتوں سے جماع کیوں نہ کیا کریں؟ یہ سن کر رسول صلی اللہ علیہ و آلہ و سلم کا چہرہ مبارک متغیر ہو گیا یہاں تک کہ ہم یہ سمجھے کہ شاید آپ صلی اللہ علیہ و آلہ و سلم کو اب دونوں کی بات پر غصہ آیا ہے وہ دونوں وہاں سے نکل گئے۔ اس کے بعد آپ صلی اللہ علیہ و آلہ و سلم کے پاس کہیں سے دودھ کا ہدیہ آیا آپ صلی اللہ علیہ و آلہ و سلم نے ان دونوں کو بلا بھیجا (تاکہ ان کو پلائیں) تب ہم سمجھے کہ آپ صلی اللہ علیہ و آلہ و سلم کا غصہ ان پر نہیں تھا (بلکہ یہود پر تھا جو حکم الہی کو اپنی مخالفت سمجھ رہے تھے)

مسدد بن یحیی جابر بن صبح، حضرت عائشہ رضی اللہ تعالی عنہ سے روایت ہے کہ میں اور رسول صلی اللہ علیہ و آلہ و سلم ایک کپڑا اوڑھ کر سوتے تھے اس حال میں کہ میں حائضہ ہوتی تھی پس اگر آپ صلی اللہ علیہ و آلہ و سلم کے بدن پر میرے خون حیض کا کوئی دھبہ لگ جاتا تو آپ صلی اللہ علیہ و آلہ و سلم صرف اسی جگہ کو دھوتے تھے جہاں خون لگا ہوتا تھا اس سے زیادہ کو نہیں۔ اسی طرح اگر آپ صلی اللہ علیہ و آلہ و سلم کے کپڑے پر میرے خون حیض کا کوئی دھبہ لگ جاتا تب آپ صلی اللہ علیہ و آلہ و سلم صرف اتنا ہی حصہ دھوتے جتنے پر خون لگا ہوتا تھا زیادہ نہیں دھوتے تھے اور پھر اسی کپڑے میں نماز پڑھ لیتے تھے۔

محمد بن علاء، مسدد، حفص، شیبانی، عبد اللہ، بن شداد، حضرت میمونہ زینب حارث رضی اللہ تعالی عنہ سے روایت ہے کہ جب آپ صلی اللہ علیہ و آلہ و سلم اپنی کسی بیوی سے حیض کی حالت میں مباشرت (اختلاط و مساس) کا ارادہ فرماتے تو اس کو ایک ازار باندھنے کا حکم فرماتے اس کے بعد مباشرت فرماتے۔

اگر حالت حیض میں جماع کر بیٹھے تو اس کا کفارہ کیا دے؟

مسدد، یحیی، شعبہ، سعید، حکم عبدالحمید، بن عبدالرحمن، بن مقسم، حضرت ابن عباس رضی اللہ تعالی سے روایت ہے کہ رسول صلی اللہ علیہ و آلہ و سلم نے فرمایا جو شخص حیض کی حالت میں اپنی بیوی سے جماع کر بیٹھے وہ ایک دینار یا آدھا دینار صدقہ کرے
عبدالسلام بن مطہر، جعفر، علی بن حکم ابو حسن، مقسم، حضرت ابن عباس رضی اللہ تعالی عنہا سے روایت ہے کہ جو شخص خون جاری ہونے کی حالت میں جماع کر بیٹھے اس پر ایک دینار ہے اور جو خون بند ہو جانے پر (مگر غسل سے پہلے) جماع کرے اس پر نصف دینار ہے۔

عزل کا بیان

اسحاق بن اسماعیل، سفیان ابن ابی نجیح، مجاہد، حضرت ابو سعید خدری رضی اللہ تعالی عنہا سے روایت ہے کہ نبی صلی اللہ علیہ و آلہ و سلم کے سامنے عزل کا ذکر کیا گیا تو آپ صلی اللہ علیہ و آلہ و سلم نے فرمایا کہ ایسا مت کرو اس لیے کہ کوئی جان پیدا ہونے والی نہیں مگر اللہ اس کو پیدا کر لے گا۔ ابو داؤد کہتے ہیں کہ قزعہ زیاد کا آزاد کردہ غلام ہے۔

موسیٰ بن اسماعیل، ابان، یحیی محمد بن عبدالرحمن، ثوبان، حضرت ابو سعید خدری رضی اللہ تعالی عنہا سے روایت ہے کہ ایک شخص نے عرض کیا یا رسول اللہ میرے پاس ایک باندی ہے جس سے میں عزل کرتا ہوں۔ مجھے اس کا حمل قرار پانا پسند نہیں ہے کیونکہ میں اس سے وہی چاہتا ہوں جو عام طور پر لوگ چاہتے ہیں یعنی اس کو فروخت کر کے مالی منفعت جو حمل پانے کے بعد ختم ہو جاتی ہے) اور یہودی کہتے ہیں کہ عزل کرنا چھوٹے پیمانے پر زندہ درگور کرنا ہے آپ صلی اللہ علیہ و آلہ و سلم نے فرمایا یہودی غلط کہتے ہیں۔ اگر اللہ تعالی اس کو پیدا کرنا چاہے تو تو اس کو روک نہیں سکتا

قعنبی، مالک، ربیعہ، بن ابی عبدالرحمن، محمد بن یحیی ابن حبان، حضرت ابن محیریز رضی اللہ تعالی عنہا سے روایت ہے کہ میں مسجد میں گیا تو ابو سعید خدری کو دیکھا میں ان کے پاس بیٹھ گیا اور عزل کے بارے میں پوچھا تو ابو سعید نے کہا ہم عروہ بنی مصطلق میں رسول صلی اللہ علیہ و آلہ و سلم کے ساتھ نکلے تو وہاں ہم نے عرب کے قیدی پائے (غلام اور باندیاں) ہم نے عورتوں کو لینا چاہا کیونکہ کہ نکاح کے بغیر رہنا ہمارے لیے مشکل ہو رہا تھا مگر اس کے ساتھ مالی منفعت بھی مطلوب تھی پس ہم نے ان سے عزل کر نے کا ارادہ کیا (تاکہ حمل نہ قرار پائے اور مالی منفعت کا مقصد بھی فوت نہ ہو) تو ہم نے کہا کہ کیا ہم عزل کریں اس حال میں کہ رسول صلی اللہ علیہ و آلہ و سلم ہمارے درمیان موجود ہیں؟ یعنی آپ صلی اللہ علیہ و آلہ و سلم کی اجازت کے بغیر پس ہم نے اس کے بارے میں آپ صلی اللہ علیہ و آلہ و سلم سے دریافت کیا تو آپ صلی اللہ علیہ و آلہ و سلم نے فرمایا ایسا کر نے میں کوئی حرج نہیں ہے۔ جو جانیں قیامت تک پیدا ہونے والی ہیں وہ ضرور پیدا ہو کر رہیں گی

عثمان بن ابی شیبہ، فضل بن دکین، زہیر، ابو زبیر، حضرت جابر رضی اللہ تعالی عنہا سے روایت ہے کہ ایک شخص رسول صلی اللہ علیہ و آلہ و سلم کے پاس آیا اور بولا میرے پاس ایک باندی ہے جس سے میں صحبت کیا کرتا ہوں مگر میں اس کا حاملہ ہونا پسند نہیں کرتا آپ صلی اللہ علیہ و آلہ و سلم نے فرمایا اگر تو چاہے تو اس سے عزل کر جو قسمت میں ہو گا وہ پیدا ہو جائے گا پس وہ کچھ مدت کے بعد آیا اور عرض کیا یا رسول اللہ صلی اللہ علیہ و آلہ و سلم وہ باندی حاملہ ہو گئی ہے۔ آپ صلی اللہ علیہ و آلہ و سلم نے فرمایا میں نے پہلے ہی بتا دیا تھا کہ جو قسمت میں ہو گا وہ پیدا ہو جائے گا

دوسروں کے سامنے جماع کا حال بیان کرنا جائز نہیں

مسدد، بشر، جریری، مومل، اسماعیل، موسی، حماد، جریر حضرت ابو النضرہ ایک طفاوی شیخ سے روایت کرتے ہیں وہ کہتے ہیں کہ میں مدینہ میں حضرت ابو ہریرہ کے پاس مہمان ہوا تو میں صحابہ میں ادائیگی عبادت پر اور مہمان کی خاطر داری پر اتنا مستعد کسی کو نہیں پایا جتنا کہ حضرت ابو ہریرہ کو پایا۔ ایک دن میں آپ کے پاس بیٹھا تھا اور آپ ایک تخت پر تھیلی لیے ہوئے تشریف فرما تھے جس میں کنکریاں یا گٹھلیاں بھری ہوئی تھیں۔ تخت کے نیچے ایک سیاہ فام لونڈی بیٹھی ہوئی تھی اور آپ ان کنکریوں یا گٹھلیوں پر تسبیح پڑھ رہے تھے جب کنکریاں ختم ہو جاتیں تو وہ لونڈی ان کو اکٹھا کر کے تھیلی میں ڈالتی اور اٹھا کر آپ کو دے دیتی اسی اثناء میں انھوں نے محمد سے کہا۔ کیا میں اپنا حال اور رسول صلی اللہ علیہ و آلہ و سلم کی حدیث تم کو نہ سناؤں؟ میں نے کہا کیوں نہیں انھوں نے بیان کیا کہ ایک مرتبہ میں مسجد نبوی میں میں بخار میں لوٹ رہا تھا اتنے میں رسول صلی اللہ علیہ و آلہ و سلم مسجد میں تشریف لائے اور تین مرتبہ پوچھا دوسرے جوان کو کسی نے دیکھا ہے (مراد ابو ہریرہ تھے) ایک شخص بولا یا رسول صلی اللہ علیہ و آلہ و سلم وہ مسجد کے ایک گوشہ میں گڑگڑا رہا ہے آپ صلی اللہ علیہ و آلہ و سلم میرے پاس تشریف لائے اور از راہ شفقت اپنا دست مبارک مجھ پر رکھا اور نرمی اور پیار سے گفتگو فرمائی پھر میں آپ صلی اللہ علیہ و آلہ و سلم کے ساتھ چلا یہاں تک کہ آپ صلی اللہ علیہ و آلہ و سلم اس جگہ پر پہنچے جہاں آپ صلی اللہ علیہ و آلہ و سلم نماز پڑھ رہے تھے آپ صلی اللہ علیہ و آلہ و سلم لوگوں کی طرف متوجہ ہوئے آپ صلی اللہ علیہ و آلہ و سلم کے ساتھ دو صفیں مردوں کی تھیں اور ایک صف عورتوں کی تھی یا یہ کہا کہ دو صفیں عورتوں کی اور ایک صف مردوں کی تھی آپ صلی اللہ علیہ و آلہ و سلم نے فرمایا اگر شیطان مجھے نماز سے کچھ فراموش کرا دے تو مرد سبحان اللہ کہیں اور عورتیں ہاتھ پر ہاتھ ماریں ابو ہریرہ رضی اللہ عنہ فرماتے پھر آپ صلی اللہ علیہ و آلہ و سلم نے نماز پڑھائی اور آپ صلی اللہ علیہ و آلہ و سلم کو کہیں سہو نہ ہوا اس کے بعد آپ صلی اللہ علیہ و آلہ و سلم نے فرمایا سب اپنی اپنی جگہ بیٹھے رہیں شیخ موسیٰ نے اتنا زیادہ کیا ہے کہ پھر اللہ کی حمد ثناء کی اور اما بعد کہا اس کے بعد موسیٰ مؤمل اور مسدد سب متفق ہیں کہ پھر آپ صلی اللہ علیہ و آلہ و سلم نے لوگوں کی طرف متوجہ ہو کر فرمایا کیا تم میں ایسا کوئی شخص ہے جو اپنی بیوی کے پاس جاتا ہے دروازہ بند کرتا ہے اور پردہ ڈال کر اللہ کے پردہ میں چھپ جاتا ہے؟ لوگوں نے عرض کیا ہاں آپ صلی اللہ علیہ و آلہ و سلم نے فرمایا پھر وہ لوگوں سے کہتا پھرتا ہے کہ میں نے ایسا کیا ویسا کیا یہ سن کر لوگ خاموش رہے پھر آپ صلی اللہ علیہ و آلہ و سلم عورتوں کی طرف متوجہ ہوئے اور فرمایا کیا تم میں کوئی ایسی عورت ہے جو ایسی باتیں دوسری عورتوں سے کہتی ہو؟ عورتیں یہ سن کر خاموش ہو گئیں اتنے میں ایک نوجوان عورت نے گھٹنے ٹیک کر گردن دراز کی تاکہ آپ صلی اللہ علیہ و آلہ و سلم اس کو دیکھ لیں اور اس کی بات سن لیں چنانچہ اس نے کہا یا رسول اللہ صلی اللہ علیہ و آلہ و سلم مرد بھی اس کا ذکر کرتے ہیں اور عورتیں بھی آپ صلی اللہ علیہ و آلہ و سلم نے فرمایا جانتے ہو اس کی مثال کیا ہے؟ اس کی مثال یہ ہے کہ ایک شیطان ایک شیطان سے سر راہ ملے اور اس سے اپنی جنسی ضرورت پوری کرے درآنحالیکہ لوگ اسے دیکھ رہے ہوں آگاہ ہو جاؤ مردوں کی خوشبو یہ ہے کہ اس کی بو معلوم ہو اور رنگ معلوم نہ ہو عورتوں کی خوشبو وہ ہے جس کا رنگ دکھائی دے مگر خوشبو معلوم نہ ہو ابو داؤد کہتے ہیں کہ مجھے شیخ موسیٰ اور مؤمل کے یہ الفاظ یاد ہیں خبردار کوئی مرد کسی دوسرے مرد کے ساتھ ایک بستر پر نہ لیٹے اور نہ کوئی عورت کسی دوسری عورت کے ساتھ مگر اپنے بچہ یا باپ کے ساتھ اور تیسرے کا ذکر میں بھول گیا اور یہ مضمون مسدد کی حدیث میں بھی ہے لیکن مجھے اچھی طرح محفوظ نہیں اور موسیٰ نے یوں کہا ہے حدثنا حماد عن الجریری عن ابی النضرۃ عن الطفاوی



کتاب الطلاق

عورت کو مرد کے خلاف برگشتہ کرنا

حسن بن علی، زید بن حباب، عمار بن زریق، عبداللہ بن عیسی، عکرمہ، یحیی بن یعمر، حضرت ابو ہریرہ رضی اللہ عنہ سے روایت ہے رسول صلی اللہ علیہ و آلہ و سلم نے فرمایا جو شخص کسی عورت کو اس کے شوہر سے یا غلام کو اس کے آقا سے برگشتہ کرے وہ ہم میں سے نہیں ہے

عورت اپنے ہونے والے شوہر سے اس کی پہلی والی بیوی کی طلاق کا مطالبہ نہ کرے

قعنبی، مالک، ابو زناد، اعرج، حضرت ابو ہریرہ رضی اللہ عنہ سے روایت ہے رسول صلی اللہ علیہ و آلہ و سلم نے فرمایا کوئی عورت اپنی بہن (سوکن) کی طلاق نہ چاہے تاکہ اس کا حصہ بھی خود حاصل کرے بلکہ نکاح کر لے اس کو وہی ملے گا جو اس کی تقدیر میں ہو گا

طلاق انتہائی نا پسندیدہ عمل ہے

احمد بن یونس، معرف، ، حضرت محارب رضی اللہ عنہ سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالی نے جن امور کو مباح کیا ہے ان میں سب سے نا پسندیدہ عمل طلاق کا ہے

کثیر بن عبید محمد بن خالد، معرف بن واصل، محارب، بن دثار، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے فرمایا کہ اللہ تعالی کے نزدیک حلال چیزوں میں سے سب سے زیادہ نا پسندیدہ چیز طلاق ہے


مسنون طریقہ پر طلاق دینے کا بیان

قعنبی، مالک، نافع، حضرت عبداللہ بن عمر سے روایت ہے کہ انہوں نے زمانہ رسالت میں اپنی بیوی کو حالت حیض میں طلاق دے دی تو حضرت عمر بن الخطاب نے اس کے متعلق رسول اللہ صلی اللہ علیہ و آلہ و سلم سے دریافت کیا آپ صلی اللہ علیہ و آلہ و سلم نے فرمایا اس کو چاہیے کہ وہ اس سے رجوع کرے پھر اس کو اپنے پاس رکھے یہاں تک کہ وہ پاک ہو جائے پھر حیض آئے پھر پاک ہو اس کے بعد اگر چاہے تو اس کو رکھ لے یا چاہے تو جماع کیے بغیر اس کو طلاق دے دے پس یہ ہے وہ عدت جس کے بارے میں اللہ تعالی نے فرمایا ہے کہ اس میں عورتوں کو طلاق دی جائے۔

قتیبہ بن سعید، لیث، نافع، حضرت عبداللہ بن عمر سے روایت ہے کہ انہوں نے اپنی بیوی کو حالت حیض میں طلاق دی جیسا کہ پہلے گزرا۔

عثمان بن ابی شیبہ وکیع، سلیمان، محمد بن عبدالرحمن، ابو طلحہ، سالم، حضرت عبداللہ بن عمر سے روایت ہے کہ انہوں نے اپنی بیوی کو حالت حیض میں طلاق دی حضرت عمر نے رسول اللہ صلی اللہ علیہ و آلہ و سلم سے اس کے متعلق دریافت کیا تو آپ صلی اللہ علیہ و آلہ و سلم نے فرمایا اس سے کہو کہ رجوع کرے پھر جب پاک ہو جائے یا حاملہ ہو جائے تو طلاق دیدے۔

احمد بن صالح، عنبسہ، یونس، ابن شہاب، سالم بن عبد اللہ، حضرت عبداللہ بن عمر سے روایت ہے کہ انہوں نے اپنی بیوی کو حالت حیض میں طلاق دی حضرت عمر نے یہ واقعہ رسول اللہ صلی اللہ علیہ و آلہ و سلم سے ذکر کیا تو آپ صلی اللہ علیہ و آلہ و سلم غصہ میں آ گئے اور فرمایا کہ اس کو کہہ دو کہ وہ اس سے رجوع کر لے پھر اس کو اپنے پاس رکھے یہاں تک کہ وہ حیض سے پاک ہو جائے پھر اس کو دوسرا حیض آئے اور وہ پھر حیض سے پاک ہو اس کے بعد اگر چاہے تو چلاق دے دے پاکی کی حالت میں جماع کیے بغیر اور یہ طلاق کی عدت کے مناسب ہے جس کا اللہ تعالی نے حکم فرمایا ہے۔

حسن بن علی، عبدالرزاق، معمر، ایوب، ابن سیرین، حضرت یونس بن جبیر سے روایت ہے کہ انہوں نے حضرت ابن عمر سے پوچھا کہ تم اپنی بیوی کو کتنی طلاقیں دی تھیں؟ انہوں نے کہا ایک۔

قعنبی، یزید بن ابراہیم، محمد بن سیرین، حضرت یونس بن جبیر سے روایت ہے کہ میں نے حضرت عبداللہ بن عمر سے مسئلہ دریافت کیا کہ ایک شخص نے حیض کی حالت میں اپنی بیوی کو طلاق دی (تو اس کا کیا حکم ہو گا) انہوں نے پوچھا کہ کیا تو ابن عمر کو جانتا ہے؟ میں نے کہا ہاں انہوں نے (اپنے بارے میں) کہا کہ ابن عمر نے اپنی بیوی کو حیض کی حالت میں طلاق دی تو حضرت عمر رسول اللہ صلی اللہ علیہ و آلہ و سلم کے پاس آئے اور مسئلہ دریافت کیا تو آپ صلی اللہ علیہ و آلہ و سلم نے فرمایا اس سے کہو کہ وہ اپنی بیوی سے رجوع کرے اور پھر (اگر چاہے تو) عدت کے شروع میں طلاق دے (یعنی حیض سے پاک ہوتے ہی) میں نے کہا (پہلی طلاق جو اس نے حیض کی حالت میں دی تھی) شمار ہو گی ابن عمر نے کہا کیوں نہیں بھلا اگر وہ رجعت نہ کرتا اور حماقت نہ کرتا تو کیا وہ طلاق محسوب نہ ہوتی؟

احمد بن صالح، عبدالرزاق، ابن جریج، حضرت ابو الزبیر نے حضرت عروہ کے آزاد کردہ غلام عبدالرحمن بن یمن کو حضرت عبداللہ ابن عمر سے سوال کرتے ہوئے سنا کہ انہوں نے پوچھا کہ آپ صلی اللہ علیہ و آلہ و سلم کا اس شخص کے بارے میں کیا خیال ہے جس نے اپنی بیوی کو حالت حیض میں طلاق دی؟ (ابن عمر نے اپنا واقعہ بیان کیا کہ) عبداللہ بن عمر نے زمانہ رسالت میں اپنی بیوی کو حیض کی حالت میں طلاق دی پس حضرت عمر نے اس کا ذکر رسول اللہ صلی اللہ علیہ و آلہ و سلم سے کیا (کہ میرے بیٹے) عبداللہ بن عمر نے اپنی بیوی کو حیض کی حالت میں طلاق دے دی عبداللہ بن عمر کہتے ہیں کہ پس آپ صلی اللہ علیہ و آلہ و سلم نے اس کو مجھ پر لوٹا دیا (یعنی مجھے رجعت کا حکم دیا) اور اس طلاق کا اعتبار نہیں کیا اور فرمایا جب وہ حیض سے پاک ہو جائے تو تجھے اختیار ہے چاہے طلاق دے چاہے اپنے پاس رکھ لے اس کے بعد آپ صلی اللہ علیہ و آلہ و سلم نے یہ آیت تلاوت فرمائی۔ (یٰٓاَیهَا النَّبِی اِذَا طَلَّقْتُمُ النِّسَاۗءَ فَطَلِّقُوْهُنَّ لِعِدَّتِهِنَّ ) 65۔ الطلاق:1) یعنی اے نبی صلی اللہ علیہ و آلہ و سلم جب تم اپنی بیویوں (میں سے کسی) کو طلاق دینا چاہو تو ان کا آغاز طہر میں طلاق دو ابو داؤد نے کہا کہ اس حدیث کو ابن عمر سے یونس بن جبیر اور انس بن سیرین اور سعید بن جبیر اور زید بن اسلم اور ابو الزبیر و منصور وغیرہ نے بسند ابی وائل نقل کیا ہے سب نے یہی روایت کیا کہ نبی صلی اللہ علیہ و آلہ و سلم نے ان کو حکم دیا کہ وہ رجوع کریں یہاں تک کہ وہ حیض سے پاک ہو جائے اس کے بعد اختیار ہے چاہے تو طلاق دے اور چاہے تو حسب سابق اپنے پاس رکھیں اور اسی طرح احمد بن عبدالرحمن نے بواسطہ سالم ابن عمر سے مروی ہے اس میں یہ ہے کہ نبی صلی اللہ علیہ و آلہ و سلم نے ان کو حکم دیا کہ وہ اپنی بیوی سے رجعت کریں یہاں تک کہ وہ حیض سے پاک ہو جائے اس کے بعد اختیار ہے چاہے تو طلاق دیں اور چاہے تو اپنے پاس رکھیں اور عطاء خراسانی سے بھی بسند حسن ابن عمر سے اسی طرح مروی ہے جیسا کہ نافع اور زہری سے مروی ہے اور تمام احادیث ابو الزبیر کے اس قول (لم یرھا شیئا) کے خلاف ہیں۔

تین طلاقوں کے بعد رجعت نہیں ہو سکتی

بشر بن ہلال، جعفر بن سلیمان، یزید، حضرت مطرف بن عبداللہ سے روایت ہے کہ ایک شخص نے حضرت عمر ان بن حسین سے پوچھا کہ ایک شخص اپنی بیوی کو طلاق (رجعی) دیتا ہے اور پھر (رجوع کی خاطر) اس سے صحبت کرتا ہے لیکن نہ تو کسی کو طلاق پر گواہ بناتا ہے اور نہ رجعت پر (تو ایسے شخص کے لیے کیا حکم ہے؟) انہوں نے فرمایا تو نے طلاق بھی سنت کے خلاف دی اور رجعت بھی سنت کے خلاف کی (جب طلاق دے تو) طلاق پر گواہ بنا اور (جب رجعت کرے تو) رجعت پر گواہ بنا اور آئندہ ایسا نہ کرنا (یعنی گواہ کے بغیر نہ طلاق دینا اور نہ رجعت کرنا)

احمد بن محمد، علی بن حسین بن واقد، یزید، عکرمہ، حضرت ابن عباس سے آیت قرآنی (وَالْمُطَلَّقٰتُ یتَرَبَّصْنَ بِاَنْفُسِهِنَّ ثَلٰثَۃ قُرُوْۗءٍ ۭ وَلَا یحِلُّ لَهُنَّ اَنْ یكْتُمْنَ مَا خَلَقَ اللّٰهُ فِیٓ اَرْحَامِهِنَّ) 2۔ البقرۃ:228) (ترجمہ) اور مطلقہ عورتیں اپنے آپ کو تین قروؤ (حیض یا طہر) تک روکے رکھیں اور ان کے لیے یہ بات درست نہیں کہ وہ اس چیز کو چھپائیں جو اللہ نے ان کے رحم میں تخلیق کی ہے کا شان نزول یہ ہے کہ (زمانہ جاہلیت اور ابتدائے اسلام میں) ایک شخص اپنی بیوی کو طلاق دے دیتا اور اس کو رجعت کا اختیار باقی رہتا تھا خواہ اس نے تین طلاقیں ہی کیوں نہ دی ہوں پھر یہ حکم منسوخ ہو گیا اور اللہ تعالی نے فرمایا (اَلطَّلَاقُ مَرَّتٰنِ) 2۔ البقرۃ:229)۔ یعنی طلاق دو مرتبہ ہے (اس کے بعد رکھ لینا یا چھوڑ دینا ہے)

غلام کی طلاق 

زہیر بن حرب، یحیی، ابن سعید، ، علی بن مبارک، یحیی بن ابی کثیر، عمر بن معتب، بنی نوفل کے آزاد کردہ غلام ابو الحسن سے روایت ہے کہ انہوں نے حضرت ابن عباس سے مسئلہ دریافت کیا کہ اگر کوئی غلام مرد اپنی غلام بیوی کو دو طلاقیں دے دے اور پھر آزاد ہو جائے تو کیا وہ اس سے پھر نکاح کر سکتا ہے؟ ابن عباس نے کہا ہاں رسول اللہ صلی اللہ علیہ و آلہ و سلم نے بھی ایسا ہی فیصلہ دیا تھا۔

محمد بن مثنی، عثمان بن عمر، علی ابن مبارک اسی حدیث کو لفظ تحدیث کے بغیر روایت کرتے ہوئے کہتے ہیں کہ حضرت ابن عباس نے (ابو الحسن سے) کہا تیری ایک طلاق باقی ہے جس کے متعلق رسول اللہ صلی اللہ علیہ و آلہ و سلم نے فیصلہ فرمایا تھا۔

محمد بن مسعود، ابو عاصم، جریج مظاہر، قاسم بن محمد، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے فرمایا باندی کی طلاقیں دو ہیں اور اس کے قروؤحیض ہیں ابو عاصم کہتے ہیں کہ مظاہرے نے تحدیث قاسم حضرت عائشہ سے نبی صلی اللہ علیہ و آلہ و سلم سے اسی طرح روایت کیا مگر اس میں (بجائے قروھا حیضتان کے) وَعِدَّتُهَا حَیضَتَانِ ہے ابو داؤد نے کہا یہ حدیث مجہول ہے۔

نکاح سے پہلے طلاق دینے کا بیان

مسلم بن ابراہیم، ہشام ابن صباح، عبدالعزیز بن عبدالصمد، حضرت عبداللہ بن عمرو بن العاص سے روایت ہے کہ رسول اللہ صلی اللہ علیہ و آلہ و سلم نے فرمایا طلاق نہیں ہے مگر جس کا تو مالک ہے اور آزاد کرنا نہیں ہے مگر جس کا تو مالک ہے اور بیع نہیں ہے مگر جس کا تو مالک ہے ابن الصباح نے یہ اضافہ نقل کیا ہے کہ نذر کا پورا کرنا نہیں ہے مگر جس کا تو مالک ہے۔

محمد بن علاء، ابو اسامہ، ولید بن کثیر، عبدالرحمن، حارث، حضرت عمرو بن شعیب سے یہی روایت مروی ہے اس میں یہ زیادہ ہے جو کسی گناہ کے کام پر قسم کھا بیٹھے تو اس کی قسم نہیں اور جو قسم کھا بیٹھے قطع رحمی کی تو اس کی بھی قسم نہیں۔

ابن سرح ابن وہب یحیی بن عبداللہ بن سالم، عبدالرحمن بن حارث، عمرو بن شعیب، حضرت عبداللہ بن عمرو بن العاص سے روایت ہے کہ نبی صلی اللہ علیہ و آلہ و سلم نے فرمایا راوی نے سابقہ حدیث ذکر کی البتہ یہ اضافہ کیا کہ نذر درست نہیں مگر اس کام کی جس سے اللہ کی رضامندی چاہی جائے۔

غصہ کی حالت میں طلاق دینا

عبید اللہ بن سعد، یعقوب بن ابراہیم، ابن اسحاق ، نور بن یزید، حضرت محمد بن عبید بن ابی صالح جو مقام ایلیا میں رہتے تھے روایت کرتے ہیں کہ میں عدی بن عدی الکندی کے ساتھ (ملک شام سے) روانہ ہوا یہاں تک کہ ہم لوگ مکہ مکرمہ پہنچے پس (عدی بن عدی نے) مجھے صفیہ بنت شیبہ کے پاس بھجا جنہوں نے حضرت عائشہ سے سن کر بہت سی احادیث یاد کر رکھی تھیں حضرت صفیہ نے کہا کہ میں نے حضرت عائشہ سے سنا وہ کہتی تھیں کہ میں نے سنا رسول اللہ صلی اللہ علیہ و آلہ و سلم فرماتے تھے غلاق میں نہ طلاق ہے اور نہ عتاق ابو داؤد کہتے ہیں کہ میں سمجھتا ہوں غلاق سے مراد غصہ ہے۔

ہنسی مذاق میں طلاق دینا

قعنبی عبدالعزیز، بن محمد، عبدالرحمن حبیب، عطاء بن ابی رباح ابن ماہک، حضرت ابو ہریرہ سے روایت کیا ہے کہ رسول اللہ صلی اللہ علیہ و آلہ و سلم نے فرمایا تین چیزیں ایسی ہیں جن کو آدمی قصداً کرے یا ہنسی مذاق میں وہ صحیح ہو جائیں گی ایک نکاح دوسری طلاق اور تیسری رجعت

احمد بن صالح، عبدالرزاق، ابن جریج، حضرت عبداللہ بن عباس رضی اللہ تعالی عنہما سے روایت ہے کہ عبد یزید نے جو رکانہ اور اس کے بھائیوں کا باپ تھا (اپنی بیوی) امرکانہ کو طلاق دے دی اور قبیلہ مزینہ کی ایک عورت سے نکاح کر لیا وہ عورت رسول صلی اللہ علیہ و آلہ و سلم کے پاس آئی اور بولی۔ یا رسول اللہ ابو رکانہ میرے کسی کام کا نہیں جیسے ایک بال دوسرے بال کے لیے اور یہ کہتے ہوئے اس نے اپنے سر کا بال پکڑا (یعنی وہ نامرد ہے) لہذا میرے اور اس کے درمیان تفریق کرا دیجے آپ صلی اللہ علیہ و آلہ و سلم کو (اس کی اس غلط بیانی پر) غصہ آ گیا۔ اور آپ صلی اللہ علیہ و آلہ و سلم نے رکانہ اور اس کے بھائیوں کو بلا بھیجا اور حاضرین مجلس سے فرمایا کہ کیا تم دیکھتے ہو کہ اس کا یہ بچہ اس بچہ سے کتنا مشابہ ہے اور فلاں بچہ عبد یزید سے کتنی مشابہت رکھتا ہے۔ لوگوں نے کہا ہاں (یعنی جب عبد یزید کی اولاد پہلی بیوی سے موجود ہے اور بچے اپنے باپ سے اور دوسرے بھائی بہنوں سے مشابہت رکھتے ہیں تو یہ کیسے ہو سکتا ہے کہ یہ عورت نا مردی کے الزام میں سچی ہو (پھر آپ صلی اللہ علیہ و آلہ و سلم نے عبد یزید سے فرمایا کہ اس کو طلاق دے دے پس انھوں نے طلاق دے دی۔ پھر فرمایا اپنی سابقہ بیوی ام رکانہ اور اس کے بھائیوں سے رجوع کر عبد یزید نے کہا یا رسول اللہ صلی اللہ علیہ و آلہ و سلم میں نے رکانہ کو تین طلاقیں دے رکھیں ہیں۔ آپ صلی اللہ علیہ و آلہ و سلم نے فرمایا مجھے معلوم ہے تو اس سے رجعت کر اور یہ آیت تلاوت فرمائی یا (یٰٓاَیهَا النَّبِی اِذَا طَلَّقْتُمُ النِّسَاۗءَ فَطَلِّقُوْهُنَّ لِعِدَّتِهِنَّ وَاَحْصُواالْعِدَّۃ ) 65۔ الطلاق:1) ابو داؤد کہتے ہیں کہ اس حدیث کو نافع بن عجیر اور عبداللہ بن علی بن یزید بن رکانہ نے اپنے باپ سے اور اس نے اپنے دادا سے روایت کیا کہ رکانہ نے اپنی بیوی کو طلاق دے دی پھر رسول صلی اللہ علیہ و آلہ و سلم نے اسے رجعت کا حکم دیا اور یہی زیادہ صحیح ہے کیونکہ یہ حضرات اور مرد کا بیٹا رکانہ اور اس کے گھر والے اس قصہ سے اچھی طرح واقف ہوں گے کہ رکانہ نے (نہ کہ ابو رکانہ نے) اپنی بیوی کو طلاق البتہ دی پس رسول صلی اللہ علیہ و آلہ و سلم نے اس کو ایک قرار دیا۔

حمید بن مسعدہ، اسماعیل، ایوب عبداللہ بن کثیر، مجاہد، حضرت مجاہد رضی اللہ تعالی سے روایت ہے کہ میں عبداللہ بن عباس کے پاس تھا اتنے میں ایک شخص آیا اور بولا کہ میں نے اپنی بیوی کو تین طلاقیں دے دی ہیں۔ عبداللہ بن عباس یہ سن کر خاموش ہو گئے یہاں تک کہ مجھے گمان ہوا کہ شاید آپ صلی اللہ علیہ و آلہ و سلم اس کو رجعت کا حکم دیں گے مگر پھر آپ نے کہا کہ تم میں سے ایک شخص کھڑا ہوتا ہے اور حماقت پر سوار ہو جاتا ہے پھر نادم ہوتا ہے اور کہتا ہے۔ اے ابن عباس۔ اے ابن عباس (کوئی خلاصی کی تدبیر بتاؤ) حالانکہ اللہ تعالی کا فرمان ہے جو شخص اللہ تعالی سے ڈرے گا اللہ اس کے لیے (مشکل سے نکلنے کے لیے) کوئی نہ کوئی سبیل پیدا فرمائے گا جبکہ تو نے خوف خدا کو ملحوظ نہیں رکھا پس میں تیرے چھٹکارے کی کوئی سبیل نہیں پاتا۔ تو نے اپنے رب کی نا فرمانی کی (یعنی ایک ہی دفعہ میں تین طلاقیں دیے ڈالیں) اور تیری بیوی تجھ سے جدا ہو گئی اللہ تعالی فرماتا ہے اے نبی جب تم عورتوں کو طلاق دو تو عدت (یعنی طہر) کے آغاز میں دو ابو داؤد کہتے ہیں کہ اس روایت کو حمید اعرج وغیرہ نے بسند مجاہد حضرت ابن عباس سے نقل کیا ہے۔ اسی طرح شعبہ نے بواسطہ عمرو بن مرہ بسند سعید بن جبیر حضرت ابن عباس سے روایت کیا ہے اور روایت کیا ہے اس کو ایوب اور ابن جریج نے بواسطہ عکرمہ بن خالد بسند سعید بن جبیر اور روایت کیا ہے اس کو ابن جریج نے بواسطہ عبدالحمید بن رافع بسند عطاء اور روایت کیا اس کو اعمش نے بواسطہ مالک بن حارث۔ اور اسی طرح روایت کیا اس کو ابن جریج نے بواسطہ عمرو بن دینار حضرت ابن عباس سے سب ہی نے اس میں تین طلاق کا ذکر کیا اور کہا کہ ابن عباس نے اس کو جانے دیا (یعنی طلاق ثلاثہ کو ایک قرار نہیں دیا) اور فرمایا کہ تو نے اپنی بیوی کو جدا کر دیا۔ اور ایسے ہی اسماعیل کی حدیث ہے بواسطہ ایوب بسند عبداللہ بن کثیر ابو داؤد نے کہا کہ حماد بن زید نے بواسطہ ایوب بسند عکرمہ حضرت ابن عباس سے روایت کیا۔ جب کوئی شخص اپنی بیوی کو ایک منہ سے کہے انت طالق ثلثا (یعنی ایک ہی دفعہ کہہ دے کہ میں نے تجھے تین طلاق دی) تو وہ ایک ہی شمار ہو گی اور یہی قول اسماعیل بن ابرایہم نے بسند ایوب بواسطہ عکرمہ روایت کیا ہے کہ یہ عکرمہ کا قول ہے لیکن اس میں ابن عباس کا ذکر نہیں ہے ابو داؤد نے کہا کہ ابن عباس کا قول اصلی حدیث میں ہے

احمد بن صالح، محمد بن یحیی، احمد عبدالرزاق، معمر، زہری، ابو سلمہ، بن عبدالرحمن، محمد بن عبدالرحمن بن ثوبان محمد بن ایاس سے روایت ہے کہ ابن عباس رضی اللہ عنہ ابو ہریرہ رضی اللہ عنہ اور عبداللہ بن عمرو بن العاص رضی اللہ عنہ سے سوال ہوا کہ ایک شخص نے اپنی باکرہ بیوی کو تین طلاقیں دے دیں (تو اس کا کیا حکم ہے؟) تو ان سب کا جواب تھا کہ وہ اس کے لیے حلال نہیں ہو سکتی تاوقتیکہ وہ کسی دوسرے شخص سے نکاح نہ کرے (اور پھر اس کے نکاح سے نکل جائے) ابو داؤد کہتے ہیں کہ اس کو مالک نے بسند یحیی بن سعید بواسطہ بکیر بن اشجع معاویہ بن ابی عیاش روایت کرتے ہوئے کہا ہے کہ جس وقت محمد بن ایاس بن بکیر یہ مسئلہ دریافت کر نے کے لیے ابن زبیر اور عاصم بن عمر کے پاس آئے تو اس وقت وہ وہاں موجود تھے ان دونوں حضرات نے کہا ابن عباس اور ابو ہریرہ رضی اللہ عنہ کے جاؤ میں ان کو حضرت عائشہ رضی اللہ عنہا کے پاس چھوڑ کر آ رہا ہوں اس کے بعد راوی نے یہ حدیث بیان کی

محمد بن عبدالملک بن مروان، ابو نعمان، حماد بن زید، ایوب، حضرت طاؤس رضی اللہ عنہ سے روایت ہے کہ ابو الصہباء نامی ایک شخص حضرت عباس رضی اللہ عنہ سے کثرت سے مسائل پوچھا کرتا تھا ایک دن اس نے پوچھا کہ کیا آپ کو اس بات کا علم ہے کہ رسول صلی اللہ علیہ و آلہ و سلم کے زمانے میں اور حضرت ابو بکر رضی اللہ عنہ کے زمانہ خلافت میں اور حضرت عمر رضی اللہ عنہ کے ابتدائی عہد خلافت میں جب کوئی شخص دخول سے قبل عورت کو تین طلاقیں دیتا تھا تو وہ ایک ہی شمار ہوتی تھی حضرت ابن عباس رضی اللہ عنہ نے جواب دیا ہاں مجھے معلوم ہے جب کوئی شخص دخول (جماع) سے قبل عورت کو طلاق دیتا تھا تو وہ ایک ہی شمار کی جاتی تھی عہد رسالت میں عہد صدیقی میں اور عہد فاروقی کے ابتدائی دور میں لیکن جب عمر فاروق نے یہ دیکھا کہ لوگ کثرت سے تین طلاقیں دینے لگے ہیں تو انہوں نے فرمایا میں ان تینوں کو ان پر نافذ کروں گا

احمد بن صالح، عبدالرزاق، ابن جریج، حضرت طاؤس رضی اللہ عنہ سے روایت ہے کہ ابو الصہباء نے حضرت عبداللہ بن عباس رضی اللہ عنہ سے پوچھا کہ کیا آپ کو معلوم ہے کہ نبی صلی اللہ علیہ و آلہ و سلم کے زمانہ میں اور حضرت ابو بکر صدیق رضی اللہ عنہ کے زمانہ خلافت میں اور حضرت عمر فاروق رضی اللہ عنہ کے عہد خلافت کے ابتدائی تین سالوں میں (ایک دفعہ میں دی گئی) تین طلاقیں ایک ہی سمجھیں جاتی تھیں حضرت ابن عباس رضی اللہ عنہ نے جواب دیا ہاں

طلاق کنایہ کا بیان اور یہ کہ احکام نیت پر مرتب ہوتے ہیں

محمد بن کثیر، یحیی بن سعید، محمد بن ابراہیم، علقمہ بن وقاص، حضرت عمر فاروق رضی اللہ عنہ سے روایت ہے کہ رسول صلی اللہ علیہ و آلہ و سلم نے فرمایا تمام اعمال کا مدار نیت پر ہے اور ہر شخص کو وہی کچھ ملے گا جس کی اس نے نیت کی ہو گی پس جس کی ہجرت اللہ اور اس کے رسول صلی اللہ علیہ و آلہ و سلم کے لیے ہو گی تو اس کی ہجرت اللہ اور رسول کے لیے سمجھی جائے گی اور جس نے ہجرت حصول دنیا یا کسی عورت سے نکاح کے لیے کی ہو گی تو اس کی ہجرت اس کے لیے سمجھی جائے گی جس کی خاطر اس نے ہجرت کی ہے

احمد بن عمرو بن سرح سلیمان بن داؤد، ابن وہب، یونس، ابن شہاب سے روایت ہے کہ عبداللہ بن کعب جب نابینا ہو گئے تو وہ کعب کے بیٹوں کو لیے رہتے تھے عبداللہ کہتے ہیں کہ میں نے کعب بن مالک سے سنا کہ انہوں نے غزوہ تبوک کا قصہ سنایا (جس میں رسول صلی اللہ علیہ و آلہ و سلم نے شرکت نہ کر نے والوں سے تمام لوگوں کو گفتگو کر نے سے منع فرما دیا تھا وہ کہتے ہیں کہ (نبی کو گفتگو کئے ہوئے) پچاس میں سے چالیس دن گزر چکے تھے کہ آپ صلی اللہ علیہ و آلہ و سلم کا ایک قاصد آیا اور اس نے کہا کہ رسول صلی اللہ علیہ و آلہ و سلم کا حکم ہے کہ تو اپنی بیوی سے الگ ہو جا۔ میں نے کہا کیا میں اس کو طلاق دے دوں؟ یا میں اس کے ساتھ کچھ اور معاملہ کروں؟ اس نے کہا نہیں صرف اس سے جدا رہ اور اس سے صحبت نہ کرپس میں نے اپنی بیوی سے کہہ دیا کہ تو اپنے میکہ چلی جا اور وہیں رہ جب تک کہ اللہ تعالی اس مقدمہ کا فیصلہ نہ فرما دیں۔

عورت کو طلاق کا اختیار دینا

مسدد، ابو عوانہ، اعمش، ابو ضحی، مسروق، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے ہم کو (طلاق کا یا اپنے ساتھ رہنے کا) اختیار دیا تو ہم نے آپ صلی اللہ علیہ و آلہ و سلم کو اختیار کیا اور آپ صلی اللہ علیہ و آلہ و سلم نے اس (اختیار) کو کچھ نہیں سمجھا (یعنی طلاق نہیں سمجھا)

اگر کوئی مرد اپنی عورت سے کہہ دے کہ اب طلاق کا اختیار تجھے ہے تو اس کا کیا حکم ہے؟

حسن بن علی، سلیمان بن حرب، حماد بن زید سے روایت ہے کہ میں نے ایوب سے پوچھا کہ کیا آپ کسی ایسے شخص سے واقف ہیں جس نے امرک بیدک میں حسن کے قول کو بیان کیا ہو؟(یعنی حسن کا یہ قول کہ اگر کوئی شخص اپنی بیوی سے کہ دے امرک بیدک تو اس پر تین طلاقیں وارد ہو جائیں گی) انہوں نے کہا نہیں مگر ایک روایت ہے جو قتادہ نے بسند کثیر مولی بن سمرہ بواسطہ ابو سلمہ بروایت ابو ہریرہ نبی صلی اللہ علیہ و آلہ و سلم سے اس مثل (حسن کے قول کے مثل) روایت کی ہے ایوب کہتے ہیں کہ ایک مرتبہ کثیر ہمارے پاس آئے تو میں نے ان سے متعلق دریافت کیا تو انہوں نے کہا میں نے یہ حدیث کبھی بیان نہیں کی پھر میں نے اس کا ذکر قتادہ سے کیا تو انہوں نے کہا کہ کثیر نے مجھ سے یہ حدیث بیان کی تھی مگر ان کو یاد نہیں رہا۔

مسلم بن ابراہیم، ہشام، قتادہحسن نے کہا امرک بیدک میں تین طلاقیں واقع ہوں گی۔


طلاق بتہ کا بیان

ابن سرح، ابراہیم بن خالد، محمد بن ادریس، محمد بن علی بن شافع، عبید اللہ بن علی بن عبد یزید، حضرت رکانہ بن عبد یزید سے روایت ہے کہ انہوں نے اپنی بیوی سہیمہ کو طلاق تبہ دی پس نبی صلی اللہ علیہ و آلہ و سلم کو اس واقعہ کی خبر دی گئی رکانہ نے کہا بخدا میں نے ایک ہی طلاق کی نیت کی تھی آپ صلی اللہ علیہ و آلہ و سلم نے رکانہ سے پوچھا کیا تو نے واقعی ایک طلاق کی نیت کی تھی؟ رکانہ نے پھر کہا بخدا میں نے ایک ہی طلاق کی نیت کی تھی تو رسول اللہ صلی اللہ علیہ و آلہ و سلم نے اس کی بیوی اس کو لوٹا دی (یعنی رجعت کا حکم فرمایا) پھر رکانہ نے دوسری طلاق حضرت عمر کے زمانہ خلافت میں دی اور تیسری حضرت عثمان غنی کے عہد خلافت میں ابو داؤد کہتے ہیں کہ پہلا حصہ ابراہیم کا روایت کردہ ہے اور دوسرا ابن سراح کا ۔

محمد بن یونس، عبداللہ بن زبیر، محمد بن ادریس، محمد بن علی ابن سائب، نافع بن عجیر، رکانہ ایک دوسری سند کے ساتھ رکانہ بن عبد یزید سے اسی طرح مرفوعاً روایت ہے۔

سلیمان بن داؤد، جریر بن حازم، زبیر بن سعید، عبد اللہ، علی بن یزید سے روایت ہے کہ رکانہ نے اپنی بیوی کو طلاق البتہ دی تو وہ رسول اللہ صلی اللہ علیہ و آلہ و سلم کے پاس آیا آپ صلی اللہ علیہ و آلہ و سلم نے پوچھا تیری نیت کیا تھی؟ بولا ایک طلاق کی آپ صلی اللہ علیہ و آلہ و سلم نے پوچھا خدا کی قسم کھا سکتے ہو؟ اس نے کہا ہاں بخدا آپ صلی اللہ علیہ و آلہ و سلم نے فرمایا پھر تو وہی ہے جو تیری نیت تھی (یعنی ایک ہی طلاق واقع ہو گی) ابو داؤد کہتے ہیں کہ ابن جریح کی حدیث کی بنسبت یہ حدیث زیادہ صحیح ہے جس میں یہ مذکور تھا کہ رکانہ نے اپنی بیوی کو تین طلاقیں دی تھیں اس حدیث کی صحت کی وجہ یہ ہے کہ گھر والے گھریلو معاملات سے زیادہ واقف ہوئے ہیں اور ابن جریح کی حدیث بنی ابی رافع کے کسی شخص کے حوالہ سے اور عکرمہ کے واسطہ سے حضرت ابن عباس سے منقول ہے۔


محض طلاق کے خیال سے طلاق واقع نہیں ہوتی

مسلم، بن ابراہیم، ہشام، قتادہ، زرارہ بن اوفی، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالی نے میری امت سے معاف کیا جو خطرے اور خیالات دل میں آتے ہیں جب تک کہ زبان سے اس کا اظہار نہ کرے یا اس پر عمل نہ کرے۔

بیوی کو بہن کہنا

موسیٰ بن اسماعیل، حماد، ابو کامل، عبدالوحد، خالد، حضرت ابو تمیمہ ہجیمی سے روایت ہے کہ ایک شخص نے اپنی بیوی کو کہا اے بہن آپ صلی اللہ علیہ و آلہ و سلم نے فرمایا کیا وہ تیری بہن ہے؟ (یعنی وہ تیری بہن نہیں ہے) رسول اللہ صلی اللہ علیہ و آلہ و سلم نے اس کو برا جانا اور اس سے منع فرمایا۔

محمد بن ابراہیم، بزار، ابو نعیم، عبدالسلام ابن حرب، خالد، ابی تمیمہ کی قوم میں سے ایک شخص سے روایت ہے کہ اس نے نبی صلی اللہ علیہ و آلہ و سلم کے پاس ایک شخص سے سنا جس نے اپنی بیوی کو بہن کہہ دیا تھا تو نبی صلی اللہ علیہ و آلہ و سلم نے اس کو (ایسا کہنے سے) منع فرمایا ابو داؤد کہتے ہیں کہ اس روایت کو عبدالعزیز بن مختار نے بسند خالد بواسطہ ابی عثمان بروایت ابی تمیمہ نبی صلی اللہ علیہ و آلہ و سلم سے روایت کیا ہے اور شعبہ نے بسند خالد بواسطہ ایک شخص بروایت ابی تمیمہ نبی صلی اللہ علیہ و آلہ و سلم سے روایت کیا ہے۔

محمد بن مثنی، عبدالوہاب، ہشام، محمد، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا حضرت ابراہیم علیہ السلام نے کبھی جھوٹ نہیں بولا مگر تین مواقع پر محض اللہ تعالی کے لیے ایک یہ جب انہوں نے اپنی قوم سے کہا انی سقیم (میں بیمار ہوں) اور دوسرے جب انہوں نے (اپنی شکنی کو ان کے بڑے بت کی طرف منسوب کرتے ہوئے کہا بَلْ فَعَلَهُ کَبِیرُهُمْ هَذَا (بلکہ ان کے اس بڑے بت نے ایسا کیا ہے) اور تیسرے جب کہ وہ ایک ظالم بادشاہ کے ملک میں سفر کر رہے تھے (جو لوگوں کی بیویوں کو چھین لیتا تھا) اور ایک مقام پر اترے پس وہ ظالم آ گیا لوگوں نے اس کو بتایا کہ یہاں ایک شخص ہے جس کی بیوی حسین ہے پس اس نے ایک شخص کو حضرت ابراہیم علیہ السلام کے پاس بھیجا اور ان کی اہلیہ کے متعلق پوچھ گچھ کی تو حضرت ابراہیم علیہ السلام نے فرمایا یہ تو میری بہن ہے جب آپ علیہ السلام اپنی اہلیہ کے پاس پہنچے تو ان سے بھی فرمایا کہ اس شخص نے مجھ سے تمھارے بارے میں سوال کیا تھا تو میں نے بتایا کہ تم میری بہن ہو (اور یہ بات کچھ ایسی غلط بھی نہیں ہے کیونکہ) آج میرے اور تمھارے سوا اس سر زمین پر کوئی مسلمان نہیں ہے اور اللہ کی کتاب کی رو سے تم میری (دینی) بہن ہو پس اگر اس ظالم کا سامنا ہو تو میری تکذیب نہ کرنا ابو داؤد کہتے ہیں کہ اس حدیث کو شعیب بن ابی حمزہ نے بواسطہ ابی الزنا دبسند اعرج بروایت ابو ہریرہ نبی صلی اللہ علیہ و آلہ و سلم سے اسی طرح روایت کیا ہے۔

ظہار کا بیان

عثمان بن ابی شیبہ، محمد بن علاء، ابن ادریس، محمد بن اسحاق ، محمد بن عمرو بن عطاء، ابن علاء، بن علقمہ، بن عیاش، سلیمان بن یسار، حضرت سلمہ بن ضحر بیاضی سے روایت ہے کہ میں عورتوں کا اتنا خواہشمند تھا جتنا کہ دوسرا نہ ہو گا (یعنی میں کثیر الشہوت تھا) جب رمضان کا مہینہ آیا تو مجھے اندیشہ ہوا کہ کہیں میں بیوی سے کچھ کر نہ بیٹھوں (جماع نہ کر بیٹھوں) جس کی برائی صبح تک میرا ساتھ نہ چھوڑے تو میں نے اس رمضان کے ختم تک ظہار کر لیا ایک دن ایسا ہوا کہ رات کے وقت وہ میری خدمت کر رہی تھی اس دوران اس کے بدن کا کچھ حصہ کھل گیا میں ضبط نہ کر سکا اور اس پر چڑھ گیا (یعنی اس سے جماع کیا) جب صبح ہوئی تو میں اپنی قوم کے پاس گیا اور ان کو اس واقعہ کی خبر دی اور کہا میرے ساتھ رسول اللہ صلی اللہ علیہ و آلہ و سلم کے پاس چلو وہ بولے بخدا ہم نہ جائیں گے پس میں اکیلا ہی نبی صلی اللہ علیہ و آلہ و سلم کی خدمت میں حاضر ہوا اور آپ صلی اللہ علیہ و آلہ و سلم سے (رات کا) حال بیان کیا آپ صلی اللہ علیہ و آلہ و سلم نے پوچھا اے سلمہ کیا تو نے واقعی ایسا کیا ہے؟ میں نے عرض کیا جی ہاں میں نے ایسا کیا ہے آپ صلی اللہ علیہ و آلہ و سلم نے یہ سوال مجھ سے دوبارہ عرض کیا (اور دونوں مرتبہ میں نے اثبات میں جواب دیا) اور عرج کیا یا رسول اللہ صلی اللہ علیہ و آلہ و سلم میں اللہ کے حکم پر راضی ہوں پس میرے بارے میں حکم صادر فرمائیے آپ صلی اللہ علیہ و آلہ و سلم نے فرمایا ایک غلام آزاد کر میں نے عرض کیا قسم ہے اس ذات کی جس نے آپ صلی اللہ علیہ و آلہ و سلم کو حق کے ساتھ مبعوث فرمایا ہے میں اس گردن کے سوا کسی گردن کا مالک نہیں ہوں (اور یہ کہتے ہوئے) میں نے اپنی گردن پر مارا آپ صلی اللہ علیہ و آلہ و سلم نے فرمایا (اگر ایسا نہیں کر سکتا تو) تو پھر پے درپے دو مہینوں کے روزے رکھ میں نے عرض کیا یہ مصیبت تو روزوں ہی کی وجہ سے مجھ پر آئی ہے تب آپ صلی اللہ علیہ و آلہ و سلم نے فرمایا اچھا تو پھر ساٹھ مسکینوں کو ایک وسق (یہ ایک پیمانہ کا نام ہے) کھجور کھلا میں نے پھر عرض کیا یا رسول اللہ صلی اللہ علیہ و آلہ و سلم اس ذات کی قسم جس نے آپ صلی اللہ علیہ و آلہ و سلم کو حق کے ساتھ مبعوث فرمایا ہے ہم دونوں میاں بیوی نے رات بھوکے رہ کر گزاری ہے کیونکہ ہمارے پس کھانا نہ تھا (یہ سن کر) آپ صلی اللہ علیہ و آلہ و سلم نے فرمایا اچھا تو پھر بنی زریق کے ایک صدقہ دینے والے کے پاس جا وہ تجھ کو صدقہ دے گا پس اس میں سے ساٹھ مسکینوں کو ایک ایک وسق کھجور دے اور باقی تو خود کھا اور بال بچوں کو کھلا اس کے بعد میں اپنی قوم کے پاس لوٹ آیا اور کہا میں نے تمھارے پاس تنگی اور خراب رائے پائی اور نبی صلی اللہ علیہ و آلہ و سلم کے پاس کشادگی اور اچھی رائے پائی اور آپ صلی اللہ علیہ و آلہ و سلم نے مجھے صدقہ کر نے کا حکم فرمایا ہے ابن العلاء نے یہ اضافہ کیا کہ ابن ادریس نے کہا کہ بیاضہ بنی زریق کی ایک شاخ ہے۔

حسن بن علی، یحیی بن آدم، ابن ادریس محمد بن اسحاق ، معمر بن عبداللہ بن حنظلہ، یوسف، بن عبداللہ بن سلام، حضرت خویلہ بنت مالک بن ثعلبہ سے روایت ہے کہ میرے شوہر اوس بن صامت نے مجھ سے ظہار کیا تو میں نے رسول اللہ صلی اللہ علیہ و آلہ و سلم کے پاس شکایت لے کر گئی اور رسول اللہ صلی اللہ علیہ و آلہ و سلم اس کے بارے میں مجھ سے جھگڑ رہے تھے اور فرما رہے تھے وہ تیرا چچا زاد بھائی ہے (دور جاہلیت میں اور ابتدائے اسلام میں ظہار طلاق سمجھا جاتا تھا خویلہ اپنے شوہر کے پاس رہنا چاہتی تھی آپ صلی اللہ علیہ و آلہ و سلم خویلہ کو خدا سے ڈر نے کی تلقین کر رہے تھے اور فرما رہے تھے کہ اب وہ تیرا شوہر نہیں رہا بلکہ صرف چچا زاد بھائی رہ گیا ہے) پس میں نہیں ہٹی یہاں تک کہ قرآن کی یہ آیت نازل ہوئی  (قَدْ سَمِعَ اللّٰهُ قَوْلَ الَّتِی تُجَادِلُكَ فِی زَوْجِهَا وَتَشْـتَكِیٓ اِلَى اللّٰهِ وَاللّٰهُ یسْمَعُ تَحَاوُرَكُمَا ۭ اِنَّ اللّٰهَ سَمِیعٌۢ بَصِیرٌ ) 58۔ المجادلہ:1) (ترجمہ) اللہ نے اس عورت کی بات سن لی جو آپ صلی اللہ علیہ و آلہ و سلم سے اپنے شوہر کے بارے میں جھگڑ رہی تھی اور اللہ سے شکوہ کر رہی تھی اس آیت نزول کے بعد آپ صلی اللہ علیہ و آلہ و سلم نے فرمایا وہ یعنی تیرا شوہر ایک غلام آزاد کرے میں نے عرج کیا اس کی طاقت نہیں آپ صلی اللہ علیہ و آلہ و سلم نے فرمایا پھر دو مہینہ کے پے درپے روزے رکھ میں نے عرض کیا یا رسول اللہ صلی اللہ علیہ و آلہ و سلم وہ بہت بوڑھا ہے اس میں روزے رکھنے کی سکت نہیں ہے آپ صلی اللہ علیہ و آلہ و سلم نے فرمایا تو پھر وہ ساٹھ مسکینوں کو کھانا کھلائے میں نے عرض کیا اس کے پاس کچھ نہیں ہے جس سے وہ صدقہ دے خویلہ کہتے ہیں کہ تبھی کھجور کا ایک تھیلا آیا تو میں نے عرض کیا یا رسول اللہ صلی اللہ علیہ و آلہ و سلم میں اس کو دوسرا کھجوروں کا تھیلا دے دوں گی آپ صلی اللہ علیہ و آلہ و سلم نے فرمایا ٹھیک ہے جا اس کو لے جا اور اس میں سے اس کی طرف سے ساٹھ مسکینوں کو کھلا اور پھر (بے خوف و خطر) اپنے چچا کے بیٹے کے پاس رہ راوی کا بیان ہے کہ عرق ساٹھ صاع کا ہوتا ہے ابو داؤد نے کہا کہ خویلہ نے اپنے شوہر کو بتائے بغیر اس کی طرف سے کفارہ ادا کیا۔

حسن بن علی، عبدالعزیز، بن یحیی، محمد بن سلمہ، ابن اسحاق سے بھی اسی طرح مروی ہے سوائے اس کے کہ اس میں یہ ہے کہ عرق ایک پیمانہ کا نام ہے جس میں تیس صاع آتے ہیں۔ ابو داؤد نے کہا کہ یہ حدیث یحیی بن آدم کی حدیث سے زیادہ صحیح ہے

موسیٰ ابن اسماعیل، ابان، یحیی، حضرت ابو سلمہ بن عبدالرحمن سے روایت ہے کہ عرق ایک زنبیل (تھیلا) ہے جس میں پندرہ صاع آتے ہیں۔

ابن سرح ابن وہب، ابن لہیعہ، عمرو بن حارث، بکیر بن اشج، حضرت سلیمان بن یسار سے یہی حدیث مروی ہے اس میں یہ ہے کہ رسول اللہ صلی اللہ علیہ و آلہ و سلم کے پاس کچھ کھجوریں آئیں جو آپ صلی اللہ علیہ و آلہ و سلم نے اس کو دے دیں جو پندرہ صاع کے قریب ہوں گی آپ صلی اللہ علیہ و آلہ و سلم نے فرمایا اس کو صدقہ کر دے اس نے عرض کیا یا رسول اللہ صلی اللہ علیہ و آلہ و سلم کیا میں اس کو دوں جو مجھ سے اور میرے گھر والوں سے بھی زیادہ غریب ہو؟ تو رسول اللہ صلی اللہ علیہ و آلہ و سلم نے فرمایا اچھا تو پھر یہ کھجوریں تو کھا اور تیرے گھر والے کھائیں ابو داؤد کہتے ہیں کہ میں نے یہ حدیث محمد بن یزید مصری کے سامنے پڑھی تو میں نے ان سے کہا تم سے حدیث بیان کی بشر بن بکر نے باخبار اوزاعی تجدیث عطاء بواسطہ اوس برادر عبادہ بن صامت کہ نبی صلی اللہ علیہ و آلہ و سلم نے اس کو پندرہ صاع جو دئیے ساتھ مسکینوں کو کھلانے کے لیے ابو داؤد کہتے ہیں کہ عطاء نے اوس کو نہیں پایا کیونکہ وہ بدری ہیں جن کی موت پہلے واقع ہو چکی تھی لہذا یہ حدیث مرسل ہے۔

موسیٰ بن اسماعیل، حماد، حضرت ہشام بن عروہ سے روایت ہے کہ خولہ اوس بنت صامت کے نکاح میں تھیں اور اوس ایک دیوانہ آدمی تھا جب اس پر جنون کا غلبہ ہوتا تو وہ اپنی عورت سے ظہار کر لیتا تب اللہ تعالی نے کفارہ ظہار والی آیت نازل فرمائی۔

ہارون بن عبد اللہ، محمد بن فضل، حماد بن سلمہ، ہشام بن عروہ، حضرت عائشہ سے بھی اسی طرح مروی ہے۔

اسحاق بن اسماعیل، سفیان، حکم بن ابان، حضرت عکرمہ سے روایت ہے کہ ایک شخص نے اپنی بیوی سے ظہار کیا اور پھر کفارہ کیا اور پھر کفارہ دینے سے قبل اس سے جماع کر لیا پس اس نے نبی صلی اللہ علیہ و آلہ و سلم کے پاس آ کر ماجرا بیان کیا آپ صلی اللہ علیہ و آلہ و سلم نے اس سے پوچھا کہ تو نے ایسا کیوں کیا اس نے کہا یا رسول اللہ صلی اللہ علیہ و آلہ و سلم میں نے اس کی پنڈلی کی سفیدی چاندنی میں دیکھی (پس مجھ سے رہا نہ گیا) آپ صلی اللہ علیہ و آلہ و سلم نے فرمایا اب تو اس سے جدا رہ جب تک کہ کفارہ نہ دے۔

زیاد بن ایوب، اسماعیل، حکم بن ابان، عکرمہ، حضرت ابن عباس نے بھی نبی صلی اللہ علیہ و آلہ و سلم سے اسی طرح روایت کیا ہے مگر اس میں پنڈلی دیکھنے کا ذکر نہیں ہے۔

ابو کامل، عبدالعزیز، بن مختار، خالد، حضرت عکرمہ نے بھی نبی صلی اللہ علیہ و آلہ و سلم سے اسی طرح روایت کیا ہے (یعنی مرسلاً کیونکہ اس میں ابن عباس کا واسطہ مذکور نہیں ہے) جیسا کہ حدیث سفیان ہے ابو داؤد نے کہا کہ میں نے سنا کہ محمد بن عیسیٰ نے اس کی حدیث کو بسند معتمر بیان کرتے ہوئے کہا کہ میں نے حکم بن ابان کو یہ حدیث بیان کرتے ہوئے سنا مگر معتمر نے اس میں ابن عباس کا حوالہ ذکر نہیں کیا نیز ابو داؤد نے کہا کہ حسین بن حریث نے مجھے تحریر کیا کہ فضل بن موسیٰ نے بسند معمر بواسطہ حکم بن ابان بروایت عکرمہ حضرت ابن عباس سے اسی کے ہم معنی روایت نبی صلی اللہ علیہ و آلہ و سلم سے ذکر کی ہے

خلع کا بیان

سلیمان بن حرب حماد، ابی ایوب، ابی قلابہ، ابو اسماء، حضرت ثوبان سے روایت ہے کہ رسول اللہ صلی اللہ علیہ و آلہ و سلم نے فرمایا جو عورت بلا وجہ شوہر سے طلاق طلب کرے تو اس پر جنت کی خوشبو حرام ہے

قعنبی، مالک، یحیی بن سعید، عمرہ بنت عبدالرحمن، بن سعید، بن زرارہ، حضرت حبیبہ بنت سہل انصاریہ سے روایت ہے کہ وہ ثابت بن قیس بن شماس کے نکاح میں تھیں ایک دن رسول اللہ صلی اللہ علیہ و آلہ و سلم نماز فجر کے لیے نکلے تو دیکھا کہ حبیبہ بنت سہل آپ کے دروازے پر اندھیرے میں کھڑی ہوں آپ صلی اللہ علیہ و آلہ و سلم نے دریافت فرمایا یہ کون ہے؟ تو میں نے عرض کیا حبیبہ بنت سہل ہیں آپ صلی اللہ علیہ و آلہ و سلم نے پوچھا کیا بات ہے؟ میں نے کہا یا میں نہیں یا میرا شوہر ثابت بن قیس نہیں (یعنی ہم دونوں اب ایک ساتھ نہیں رہ سکتے) جب ثابت بن قیس آئے تو آپ صلی اللہ علیہ و آلہ و سلم نے ان سے فرمایا یہ حبیبہ بنت سہل ہے جو کچھ اللہ کو منظور تھا اس نے بیان کر دیا حبیبہ نے کہا یا رسول اللہ صلی اللہ علیہ و آلہ و سلم ثابت بن قیس نے جو کچھ بطور مہر مجھ کو دیا وہ میرے پاس موجود ہے (اور وہ میں لوٹانے کے لیے تیار ہوں) یہ سن کر رسول اللہ صلی اللہ علیہ و آلہ و سلم نے ثابت بن قیس سے کہا جو کچھ تو نے دیا تھا وہ اس سے واپس لے لے پس ثابت نے (اپنا دیا ہوا مال) واپس لے لیا اور حبیبہ اپنے گھر جا بیٹھیں (یعنی نکاح فسخ ہو گیا)۔

محمد بن معمر، ابو عامر، عبدالملک بن عمرو، عبداللہ بن ابی بکر بن محمد بن عمرو بن حزم، عمرہ، حضرت عائشہ سے روایت ہے کہ حبیبہ بنت سہل ثابت بن قیس بن شماس کے نکاح میں تھیں ثابت نے ان کو مارا تو ان کا کوئی عضو ٹوٹ گیا پس وہ نماز فجر کے بعد نبی صلی اللہ علیہ و آلہ و سلم کے پاس آئیں اور آپ صلی اللہ علیہ و آلہ و سلم سے ثابت کی شکایت کی آپ صلی اللہ علیہ و آلہ و سلم نے ثابت کو بلایا اور فرمایا اس سے کچھ مال لے لے اور اس کو چھوڑ دے ثابت نے کہا یا رسول اللہ صلی اللہ علیہ و آلہ و سلم کیا یہ درست ہو گا آپ صلی اللہ علیہ و آلہ و سلم نے فرمایا ہان تو ثابت نے کہا میں نے اس کو (مہر میں دو باغ دئیے تھے وہ اسی کے پاس ہیں) آپ صلی اللہ علیہ و آلہ و سلم نے فرمایا وہ دونوں باغ اس سے لے لے اور اس کو چھوڑ دے پس ثابت نے ایسا ہی کیا۔

محمد بن عبدالرحیم، بزار، علی بن بحر قطان ہشام بن یوسف، معمر، عمرو بن سلیم، عکرمہ، حضرت عبداللہ بن عباس سے روایت ہے کہ ثابت بن قیس کی بیوی نے اس سے خلع لیا تو نبی صلی اللہ علیہ و آلہ و سلم نے اس کی عدت ایک حیض مقرر کی ابو داؤد کہتے ہیں کہ اس حدیث کو عبدالرزاق نے بسند معمر بواسطہ عمرو بن مسلم بروایت عکرمہ نبی صلی اللہ علیہ و آلہ و سلم سے مرسلاً روایت کیا ہے۔

قعنبی، مالک، نافع، ابن عمر سے روایت ہے کہ خلع حاصل کر نے والی عورت کی عدت ایک حیض ہے۔

جو باندی کسی آزاد مرد یا غلام کے نکاح میں ہو اور وہ آزد کر دی جائے تو کیا اس کو فسخ نکاح کا اختیار ہے؟

موسیٰ بن اسماعیل، حماد، خالد، عکرمہ، حضرت عبداللہ بن عباس سے روایت ہے کہ (بریرہ کا شوہر) مغیث ایک غلام تھا (بریرہ آزاد ہوئی تو اس کو فسخ نکاح کا اختیار مل گیا لہذا) اس نے نبی صلی اللہ علیہ و آلہ و سلم سے درخواست کی کہ آپ صلی اللہ علیہ و آلہ و سلم بریرہ سے اس کے لیے سفارش فرمائیں (کہ وہ اس کو نہ چھوڑے اور حسب سابق اس کے نکاح میں رہے) آپ صلی اللہ علیہ و آلہ و سلم نے بریرہ سے کہا کہ اے بریرہ اللہ سے ڈرو وہ تیرا شوہر ہے اور تیرے بچہ کا باپ ہے وہ بولی یا رسول اللہ صلی اللہ علیہ و آلہ و سلم کیا یہ میرے لیے آپ صلی اللہ علیہ و آلہ و سلم کا حکم ہے؟ آپ صلی اللہ علیہ و آلہ و سلم نے فرمایا نہیں میں تو سفارش کر رہا ہوں اور صدمہ کی بنا پر مغیث کی گالوں پر آنسوؤں کی لڑی بہی رہی تھی آپ صلی اللہ علیہ و آلہ و سلم نے حضرت عباس سے فرمایا کیا تمھیں مغیث کی محبت اور بریرہ کی عداوت پر تعجب نہیں ہو رہا ہے؟

عثمان بن ابی شیبہ، عفان، قتادہ، عکرمہ، حضرت ابن عباس سے روایت ہے کہ بریرہ کا شوہر کالے رنگ کا ایک غلام تھا جس کا نام مغیث تھا (جب وہ آزاد ہوئی تو) نبی صلی اللہ علیہ و آلہ و سلم نے اسے اختیار دیا تھا (اس کے نکاح میں رہنے کا یا اس سے جدا ہو جانے کا تو اس نے علیحدگی کا فیصلہ کیا) آپ صلی اللہ علیہ و آلہ و سلم نے اس کو عدت گزار نے کا حکم فرمایا۔

عثمان بن ابی شیبہ، ہشام بن عروہ، حضرت عائشہ سے روایت ہے کہ اس کا شوہر ایک غلام تھا (جب وہ آزاد ہوئی تو) نبی صلی اللہ علیہ و آلہ و سلم نے اس کو اختیار دیا پس اس نے (شوہر کے بجائے) اپنے نفس کو اختیار کیا اگر اس کا شوہر آزاد ہوتا تو پھر آپ صلی اللہ علیہ و آلہ و سلم بریرہ کو اختیار نہ دیتے۔

عثمان بن ابی شیبہ، حسین بن علی، ولید بن عقبہ، زائدہ، سماک عبدالرحمن بن قاسم، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے بریرہ کو اختیار دیا تھا اور اس کا شوہر غلام تھا۔

جس نے کہا کہ بریرہ کا شوہر آزاد تھا

ابن کثیر، سفیان، منصور، ابراہیم، اسود، حضرت عائشہ سے روایت ہے کہ جس وقت بریرہ آزاد ہوئی اس وقت اس کا شوہر بھی آزاد ہو چکا تھا اور بریرہ کو اختیار کیا گیا تھا وہ بولی مجھے اس کا ساتھ رہنا منظور نہیں ہے اگرچہ مجھے اتنا اور اتنا مال ملے۔

عورت کے لیے اختیار کی مدت

عبدالعزیز بن یحیی، محمد بن سلمہ، محمد بن اسحاق ، ابی جعفر، ابان بن صالح، مجاہد، ہشام بن عروہ، حضرت عائشہ سے روایت ہے کہ جب بریرہ آزاد ہوئی تو وہ ابو احمد کے غلام مغیث کے نکاح میں تھی اور رسول اللہ صلی اللہ علیہ و آلہ و سلم نے بریرہ کو اختیار دیا اور فرمایا اگر تیرے شوہر نے تجھ سے صحبت کر لی تو تجھے اختیار باقی نہیں رہے گا۔

اگر شوہر و بیوی دونوں ایک ساتھ آزاد ہوں تو کیا بیوی کو اختیار ملے گا

زہیر بن حرب نصر بن علی، زہیر، عبید اللہ بن عبدالمجید، عبید اللہ بن عبدالرحمن بن موہب، قاسم، حضرت عائشہ سے روایت ہے کہ انہوں نے اپنے غلام اور باندی کو آزاد کر نے کا ارادہ کیا جو آپس میں میاں بیوی تھے میں نے نبی صلی اللہ علیہ و آلہ و سلم سے اس کے بارے میں مشورہ کیا تو آپ صلی اللہ علیہ و آلہ و سلم نے فرمایا عورت سے پہلے مرد کو آزاد کرنا تاکہ عورت کو فسخ نکاح کا اختیار نہ ملے نصر نے کہا کہ حدیث بیان کی مجھ سے ابو علی حنفی نے بسند عبید اللہ۔


جب میاں بیوی ایک ساتھ مسلمان ہوں

عثمان بن ابی شیبہ، وکیع، اسرائیل، سماک عکرمہ، حضرت ابن عباس سے روایت ہے کہ رسول اللہ صلی اللہ علیہ و آلہ و سلم کے زمانہ میں ایک شخص مسلمان ہو کر آیا اس کے بعد اس کی بیوی مسلمان ہو کر آئی (دار الحرب سے دار الاسلام کی طرف) مرد نے کہا یا رسول اللہ صلی اللہ علیہ و آلہ و سلم یہ میرے ساتھ ہی اسلام لائی تھی تو آپ صلی اللہ علیہ و آلہ و سلم نے وہ عورت اس کو دلوا دی (یعنی اس کے نکاح میں رہنے دیا)

نصر بن علی، ابو احمد، اسرائیل، سماک، عکرمہ، ابن عباس سے روایت ہے کہ رسول اللہ صلی اللہ علیہ و سلم کے زمانہ میں ایک عورت اسلام لائی اور اس نے ایک مرد مسلمان سے نکاح کر لیا اس کے بعد نبی صلی اللہ کے پاس اس کا شوہر یا اور عرض کیا یا رسول اللہ صلی اللہ علیہ و سلم میں اسلام لا چکا ہوں اور یہ (یعنی میری بیوی) اس بات سے واقف تھی آپ نے عورت کو دوسرے شوہر سے الگ کر کے پہلے شوہر کے حوالہ کر دیا

جب عورت مرد کے بعد مسلمان ہو تو وہ اس کو کب تک مل سکتی ہے

عبد اللہ بن محمد، محمد بن سلمہ، محمد بن عمر، سلمہ، بن فضل، حسن بن علی، داؤد بن حصین، عکرمہ، حضرت عبداللہ بن عباس سے روایت ہے کہ رسول اللہ صلی اللہ علیہ و آلہ و سلم نے اپنی صاحبزادی کو ابو العاص پر پہلے نکاح کی بنا پر لوٹا دیا اور کوئی نئی بات نہیں کی محمد بن عمرو نے اپنی حدیث میں یہ اضافہ کیا کہ چھ سال بعد اور حسن بن علی نے کہا کہ دو سال بعد

جو شخص مسلمان ہو اور اس کے پاس چار سے زائد بیویاں موجود ہوں تو وہ کیا کرے؟

مسدد، ہشیم، وہب ابن بقیہ، ہشیم، ابن ابی لیلی، حمضہ، بن شمردل، حارث بن قیس سے روایت ہے کہ میں مسلمان ہوا اور اس وقت میرے نکاح میں آٹھ عورتیں تھیں میں نے نبی صلی اللہ علیہ و آلہ و سلم سے اس کا تذکرہ کیا تو آپ صلی اللہ علیہ و آلہ و سلم نے فرمایا ان میں سے چار چن لے (اور باقی چھوڑ دے) اور احمد بن ابراہیم نے بواسطہ ہیثم اس حدیث میں حارث بن قیس کی جگہ قیس بن حارث نقل کیا ہے احمد بن ابراہیم نے کہا کہ یہ صحیح بھی ہے یعنی قیس بن حارث۔

احمد بن ابراہیم، بکر بن عبدالرحمن، عیسیٰ بن مختار ابن ابی لیلی ایک دوسری سند کے ساتھ قیس بن حارث سے اسی طرح مروی ہے۔

یحیی بن معین، وہب بن جریر، یحیی بن ایوب، یزید بن ابو حبیب، ابو وہب، ضحاک بن فیروز نے اپنے والد سے روایت کیا ہے کہ انہوں نے رسول اللہ صلی اللہ علیہ و آلہ و سلم سے عرض کیا یا رسول اللہ صلی اللہ علیہ و آلہ و سلم میں مسلمان ہو گیا ہوں اور میرے نکاح میں دو سگی بہنیں ہیں آپ صلی اللہ علیہ و آلہ و سلم نے فرمایا ان میں سے ایک کو تو طلاق دے دے جس کو تو چاہے۔

جب ماں باپ میں سے کوئی ایک مسلمان ہو تو اولاد کس کے پاس رہے گی

ابراہیم بن موسی، عیسی، عبدالحمید بن جعفر، حضرت رافع بن سنان سے روایت ہے کہ وہ مسلمان ہوئے لیکن ان کی بیوی نے مسلمان ہونے سے انکار کر دیا پس وہ (رافع کی بیوی) نبی صلی اللہ علیہ و آلہ و سلم کے پاس آئی اور بولی میری بیٹی مجھے دلا دیجئے اس کا دودھ چھٹ چکا ہے یا چھٹنے کے قریب تھا ابو رافع نے کہا میری بیٹی مجھے دلا دیجئے آپ صلی اللہ علیہ و آلہ و سلم نے ابو رافع سے فرمایا تو ایک کونہ میں بیٹھ جا اور اس کی بیوی سے کہا تو دوسرے کونہ میں بیٹھ جا اور بچی کو ان دونوں کے بیچ بٹا دیا اور فرمایا تم دونوں اس کو بلاؤ پس وہ بچی اپنی ماں کی طرف بڑھی آپ صلی اللہ علیہ و آلہ و سلم نے فرمایا اے اللہ اس کو ہدایت دے اس کے بعد وہ اپنے باپ کی طرف بڑھی پس ابو رافع نے اسے لے لیا

لعان کا بیان

عبید اللہ بن مسلمہ، مالک، ابن شہاب، سہل بن سعد، حضرت سہل بن سعدالساعدی سے روایت ہے کہ عویمر بن اشقر عجلانی عاصم بن عدی کے پاس آئے اور بولے اے عاصم بتاؤ تمھاری کیا رائے ہے کہ اگر کوئی شخص اپنی بیوی کے پاس اجنبی مرد کو پائے (یعنی اس کو زنا کرتے ہوئے پائے) اور وہ اس کو قتل کر ڈالے تو کیا جواب میں بطور قصاص اس کو بھی قتل کیا جائے گا؟ (اور اگر اس کو قتل نہ کرے تو پھر) اس کے ساتھ کیا معاملہ کرے؟ اے عاصم برائے کرم میرے لیے یہ مسئلہ رسول اللہ صلی اللہ علیہ و آلہ و سلم سے پوچھو پس عاصم نے یہ مسئلہ رسول اللہ صلی اللہ علیہ و آلہ و سلم سے دریافت کیا تو آپ صلی اللہ علیہ و آلہ و سلم کو انتہائی ناگواری ہوئی اور آپ صلی اللہ علیہ و آلہ و سلم کی اس ناگواری سے عاصم کو تکلیف پہنچی جب عاصم لوٹ کر گھر واپس آئے تو عویمر ان کے پاس آئے اور پوچھا اے عاصم رسول اللہ صلی اللہ علیہ و آلہ و سلم نے (اس مسئلہ کے بارے میں) کیا ارشاد فرمایا؟ عاصم بولے اے عویمر تمھاری ذات سے مجھے کبھی بھلائی نہیں ملی رسول اللہ صلی اللہ علیہ و آلہ و سلم کو یہ مسئلہ پوچھنا اچھا نہیں لگا عویمر نے کہا بخدا میں تو یہ مسئلہ آپ صلی اللہ علیہ و آلہ و سلم سے پوچھ کر ہی رہوں گا پھر عویمر رسول اللہ صلی اللہ علیہ و آلہ و سلم کے پاس گئے اور آپ صلی اللہ علیہ و آلہ و سلم لوگوں کے درمیان بیٹھے ہوئے تھے عویمر نے کہا یا رسول اللہ صلی اللہ علیہ و آلہ و سلم مجھے اس شخص کے بارے میں بتلایئے جس نے اپنی بیوی کے پاس کسی اجنبی مرد کو پایا اور اس نے اس شخص کو قتل کر دیا تو کیا اس کو بھی قصاصاً قتل کیا جائے گا؟ یا پھر وہ اس کے ساتھ کیا معاملہ کرے؟ آپ صلی اللہ علیہ و آلہ و سلم نے فرمایا تیرے اور تیری بیوی کے بارے میں حکم نازل ہو گیا ہے جا اور اپنی بیوی کو لے کر آ۔ سہل کا بیان ہے کہ پھر ان دونوں نے لعان کیا اور میں دوسرے لوگوں کے ساتھ رسول اللہ صلی اللہ علیہ و آلہ و سلم کی مجلس میں موجود تھا جب دونوں لعان کر چکے تو عویمر نے کہا اگر میں اس کو پھر سے اپنے نکاح میں رکھوں تو جھوٹا قرار پاؤں پس عویمر نے کہا قبل اس کے کہ رسول اللہ صلی اللہ علیہ و آلہ و سلم حکم صادر فرمائیں اپنی بیوی کو تین طلاقیں دے دیں ابن شہاب نے کہا پھر لعان کر نے والوں کے لیے یہی طریقہ رائج ہو گیا۔

لعان کا طریقہ

عبدالعزیز بن یحیی، محمد، ابن مسلمہ، محمد بن اسحاق ، عباس بن سہل، حضرت سہل سے روایت ہے کہ رسول اللہ صلی اللہ علیہ و آلہ و سلم نے عاصم بن عدی سے کہا کہ عورت کو (یعنی عویمر کی عورت کو) تم اپنے پاس رکھو یہاں تک کہ وہ ولادت سے فارغ ہو جائے۔

احمد بن صالح، ابن وہب، یونس، ابن شہاب، حضرت سہل بن سعد الساعدی سے روایت ہے کہ جس وقت ان دونوں نے لعان کیا میں رسول اللہ صلی اللہ علیہ و آلہ و سلم کی مجلس میں موجود تھا اور اس وقت میری عمر پندرہ سال تھی اس کے بعد راوی نے باقی حدیث بیان کی مگر اس میں یہ اضافہ ہے کہ پھر وہ عورت حاملہ نکلی اور پیدائش کے بعد اس بچہ کو ماں کی طرف منسوب کیا جاتا تھا۔

محمد بن جعفر، ابراہیم، ابن سعد، زہری، حضرت سہل بن سعد سے اسی لعان والے واقعہ میں روایت ہے کہ رسول اللہ صلی اللہ علیہ و آلہ و سلم نے فرمایا دیکھو اگر یہ عورت ایسا بچہ جنے جس کی آنکھیں کالی ہوں اور کولھے بھاری ہوں تو میں سمجھوں گا کہ عویمر کا الزام درست تھا اور اگر اس کا رنگ گرو کی طرح مائل بہ سرخی ہوا تو میں سمجھوں گا کہ عویمر کا الزام غلط تھا اور کہتے ہیں کہ پھر اس کے بچہ نا پسندیدہ طریق پر پیدا ہوا (یعنی عویمر کا الزام درست نکلا)

محمود بن خالد، اوزاعی، حضرت سہل بن سعد الساعدی سے اس حدیث کے ذیل میں روایت ہے کہ پھر وہ بچہ ماں کی طرف منسوب کر کے پکارا جاتا تھا۔

احمد بن عمرو، ابن سرح، ابن شہاب، حضرت سہل بن سعد سے اس حدیث کے سلسلہ میں مروی ہے کہ عویمر نے رسول اللہ صلی اللہ علیہ و آلہ و سلم کی موجودگی میں اپنی بیوی کو تین طلاقیں دے دیں اور آپ صلی اللہ علیہ و آلہ و سلم نے ان کو نافذ فرما دیا اور جو چیز رسول اللہ صلی اللہ علیہ و آلہ و سلم کی موجودگی میں کی جائے (اور آپ صلی اللہ علیہ و آلہ و سلم اس پر نکیر نہ فرمائیں تو) وہ سنت قرار پاتی ہے سہل کہتے ہیں کہ میں اس واقعہ لعان کے وقت رسول اللہ صلی اللہ علیہ و آلہ و سلم کی مجلس میں موجود تھا اس کے بعد لعان کر نے والوں کے لیے یہی طریقہ قرار پایا کہ ان دونوں کے درمیان تفریق کی جائے گی اور وہ کبھی جمع نہ ہو سکیں گے۔

مسدد، وہب بن بیان، احمد بن عمرو بن سرح، عمرو بن عثمان، سفیان، زہری، حضرت سہل بن سعد سے روایت ہے کہ اس واقعہ لعان کے وقت میں رسول اللہ صلی اللہ علیہ و آلہ و سلم کے پاس موجود تھا اور اس وقت میری عمر پندرہ سال تھی جب وہ دونوں لعان سے فارغ ہو گئے تو آپ صلی اللہ علیہ و آلہ و سلم نے ان دونوں کے درمیان تفریق فرما دی یہ سفیان کی حدیث بواسطہ زہری کے الفاظ تھے اور مسدد کی حدیث یہاں پر پوری ہو گئی جبکہ دوسروں کی روایت یوں ہے کہ سہل بن سعد رسول اللہ صلی اللہ علیہ و آلہ و سلم کے پاس موجود تھے اور رسول اللہ صلی اللہ علیہ و آلہ و سلم نے لعان کر نے والوں کے درمیان تفریق کر دی پس اس شخص (عویمر) نے کہا کہ اگر میں اس کو اپنے نکاح میں رکھوں تو میں نے اس پر جھوٹ بلا اور بعضوں نے کہا کہ اس نے علیہا نہیں کہا تھا ابو داؤد کہتے ہیں کہ اس بات پر عیینہ کا کوئی متابع نہیں ہے کہ آپ صلی اللہ علیہ و آلہ و سلم نے ان کے درمیان تفریق کرا دی تھی

سلیمان بن سعد، حضرت سہل بن سعد سے روایت ہے کہ وہ عورت حاملہ تھی اور عویمر نے اس بات سے انکار کیا کہ یہ حمل اس سے ہے پھر اس عورت کا بچہ اپنی ماں کی طرف منسوب کر کے پکارا جاتا تھا پھر میراث کے معاملہ پر یہ سنت جاری ہوئی کہ وہ بچہ اپنی ماں کا وارث ہو گا اور ماں اس بچہ کی وارث قرار پائے گی جتنا کہ اللہ تعالی نے اس کے لیے مقرر فرمایا ہے۔

عثمان بن ابی شیبہ، جریر، اعمش، ابراہیم، علقمہ، حضرت عبداللہ بن مسعود سے روایت ہے کہ میں ایک دن جمعہ کی رات مسجد میں بیٹھا ہوا تھا اتنے میں ایک انصاری شخص آیا اور کہنے لگا اگر کوئی شخص اپنی بیوی کے پاس کسی اجنبی مرد کو پائے اور پھر وہ اس پر زنا کا الزام لگائے تو تم اس کو حد قذف میں کوڑے لگاؤ گے اور قتل کر نے پر اس کو قتل کر ڈالو گے اور اگر خاموشی اختیار کرے تو خون کے گھوٹ پئے خدا کی قسم میں یہ مسئلہ رسول اللہ صلی اللہ علیہ و آلہ و سلم سے ضرور دریافت کروں گا جب اگلا دن ہوا تو وہ رسول اللہ صلی اللہ علیہ و آلہ و سلم کے پاس یہ مسئلہ پوچھنے کے لیے آیا اور یہی کہا کہ اگر کوئی شخص اپنی بیوی کے پاس کسی اجنبی مرد کو پائے اور اس پر زنا کا الزام لگائے تو آپ صلی اللہ علیہ و آلہ و سلم اس کو کوڑے لگائیں گے یا قتل کر دے تو اس کو قصاصا قتل کر دیں گے اور اگر خاموشی اختیار کرے تو خون کے سے گھونٹ پئے یہ سن کر آپ صلی اللہ علیہ و آلہ و سلم نے اس کے لیے دعا فرمائی کہ اے اللہ اس کے بارے میں کوئی حکم جاری فرما آپ صلی اللہ علیہ و آلہ و سلم دعا کر ہی رہے تھے کہ یہ آیت نازل ہوئی (ترجمہ) جو لوگ اپنی بیویوں پر زنا کا الزام لگائیں اور ان کے پاس ثبوت پیش کر نے کے لیے کوئی گواہ موجود نہ ہو سوائے اپنی ذات کے تو۔ پس وہ شخص جو اس مصیبت میں مبتلا تھا رسول اللہ صلی اللہ علیہ و آلہ و سلم کے پاس آیا اور اس کی بیوی بھی آئی پھر دونوں نے لعان کیا یعنی پہلے مرد نے چار مرتبہ اللہ کا نام لے کر گواہی دی کہ وہ اپنے الزام میں سچا ہے پھر پانچویں مرتبہ لعنت کرتے ہوئے کہا کہ اس پر خدا کی لعنت ہو جو جھوٹ بولے اس کے بعد عورت نے لعان کرنا چاہا آپ صلی اللہ علیہ و آلہ و سلم نے اس کو جھڑک دیا لیکن وہ نہیں مانی اور اس نے بھی اسی طرح لعان کیا جب وہ دونوں وہاں سے چلے تو آپ صلی اللہ علیہ و آلہ و سلم نے فرمایا شاید اس عورت کے گھونگریالے بالوں والا بچہ سیاہ رنگ کا پیدا ہو گا پھر جب اس کے بچہ پیدا ہوا تو وہ گھونگریالے بالوں والا اور سیاہ رنگ کا تھا یعنی عورت پر زنا کا الزام درست نکلا۔

محمد بن بشار، ابن ابی عدی، ہشام بن حسان عکرمہ، حضرت عبداللہ بن عباس رضی اللہ تعالی سے روایت ہے کہ ہلال بن امیہ نے اپنی بیوی شریک بن سحماء پر رسول صلی اللہ علیہ و آلہ و سلم کی موجود گی میں تہمت لگائی۔ آپ صلی اللہ علیہ و آلہ و سلم نے ہلال سے فرمایا ثبوت پیش کر ورنہ حد قذف میں تیری پیٹھ پر کوڑے لگائے جائیں گے اس نے کہا یا رسول اللہ صلی اللہ علیہ و آلہ و سلم جب ہم میں سے کوئی شخص اپنی بیوی کے پاس کسی اجنبی مرد کو زنا کرتے ہوے پائے تو کیا وہ گواہ ڈھونڈ نے نکل جائے؟ لیکن آپ صلی اللہ علیہ و آلہ و سلم یہی فرماتے رہے کہ گواہ لا ورنہ قذف کے لیے تیار ہو جا ہلال نے کہا قسم ہے اس ذات پاک کی جس نے آپ صلی اللہ علیہ و آلہ و سلم کو حق کے ساتھ مبعوث کیا ہے کہ میں سچا ہوں اور اللہ تعالی یقیناً میرے بارے میں کوئی ایسا حکم نازل فرمائے جس سے میری پیٹھ حد قذف میں کوڑے کھانے سے بچ جائے گی تب یہ آیت نازل ہوئی (تر جمہ) جو لوگ اپنی بیویوں پر زنا کی تہمت لگائیں اور ان کے پاس اپنے سوا کوئی گواہ نہ ہو آپ صلی اللہ علیہ و آلہ و سلم نے اس آیت کو من الصادقین تک پڑھا۔ اس کے بعد آپ صلی اللہ علیہ و آلہ و سلم نے ان دونوں (یعنی ہلال بن امیہ اور اس کی بیو ی) کو بلا بھیجا۔ پس پہلے ہلال بن امیہ کھڑے ہوے اور گواہی دی اور آپ صلی اللہ علیہ و آلہ و سلم فرماتے جاتے تھے دیکھوں اللہ جانتا ہے کی تم دونوں میں سے ایک یقیناً جھوٹا ہے کیا تم میں سے کوئی توبہ کرتا ہے پھر عورت کھڑی ہوئی اور اس نے بھی اسی طرح گواہی دی۔ جب پانچویں گواہی کا نمبر آیا یعنی یہ کہ اگر اس کا شوہر سچا ہو تو اس پر اللہ کا غضب نازل ہو۔ لوگوں نے اس سے کہا کہ یہ پانچویں گواہی غضب کو واجب کر دے گی۔ ابن عباس کا بیان ہے کہ یہ سن کر وہ عورت ذرا جھکی اور الٹے پاؤں لوٹی یہاں تک کہ ہم سمجھے کہ وہ اپنے بیان سے پھر جائے گی۔ پھر وہ بولی میں زمانے بھر میں اپنی قوم کو رسوا نہ کروں گی اور یہ کہہ کر اس نے پانچویں گواہی بھی دے ڈالی۔ آپ صلی اللہ علیہ و آلہ و سلم نے فرمایا۔ دیکھو اگر اس کا بچہ کالی آنکھوں والا بڑے بڑے سرین والا اور موٹی موٹی پنڈلیوں والا پیدا ہوا تو وہ شریک بن سحماء کا ہے تو پھر اس کے ایسا ہی بچہ پیدا ہوا تب آپ صلی اللہ علیہ و آلہ و سلم نے فرمایا اگر اس باپ میں اللہ کا حکم نازل نہ ہو چکتا تو میں اس عورت کے ساتھ ضرور کچھ کرتا (یعنی اس پر حد زنا جاری کرتا ابو داؤد نے کہا کہ یہ حدیث ان احادیث میں سے ایک ہے جن میں اہل مدینہ منفرد ہوئے ہیں۔ یعنی ابن بشار کی حدیث کو بواسطہ ابن عدی ہشام بن حسان سے انھوں نے ہی روایت کیا ہے۔

مخلد بن خالد، سفیان، عاصم بن کلیب، حضرت عبداللہ بن عباس سے روایت ہے کہ جب رسول صلی اللہ علیہ و آلہ و سلم نے لعان کر نے والوں کو لعان کے لیے فرمایا تو ایک شخص کو حکم دیا کہ جب وہ پانچویں گواہی پر پہنچے تو اس کے منہ پر ہاتھ رکھ دے اور اس سے کہا کہ یہ پانچویں گواہی لعنت کا موجب ہو گی۔

حسن بن علی یزید بن ہارون، عباد، بن منصور، عکرمہ، حضرت عبداللہ بن عباس سے روایت ہے کہ ہلال بن امیہ ان تین آدمیوں میں سے ایک ہے جن کا اللہ نے غزوہ تبوک کے موقع پر (جہاد میں عدم شرکت کا) قصور معاف فرما دیا تھا پس ہلال بن امیہ رات کو اپنی زمین (کھیت) سے گھر آئے تو اپنی بیوی کے پاس ایک شخص کو زنا کرتے ہوئے) پایا۔ پس اپنی آنکھوں سے دیکھا اور اپنے کانوں سے سنا۔ ہلال نے نہ اس کو ڈانٹا اور نہ دھمکایا۔ جب صبح ہوئی تو آپ صلی اللہ علیہ و آلہ و سلم کی خدمت میں حاضر ہو کر عرض کیا کہ یا رسول صلی اللہ علیہ و آلہ و سلم میں شام کو اپنے گھر گیا تو اپنی بیوی کے پاس ایک شخص کو پایا۔ پس میں نے اپنی آنکھوں سے دیکھا اور (ان کی آوازوں کو) اپنے کانوں سے سنا پس آپ صلی اللہ علیہ و آلہ و سلم کو یہ بات ناگوار گزری۔ ہلال پر یہ امر سخت گزرا۔ تب یہ آیت نازل ہوئی (تر جمہ) جو لوگ اپنی بیویوں پر زنا کا الزام لگاتے ہیں مگر ان کے پاس اپنے سوا کوئی گواہ نہیں ہوتا تو ان میں سے ہر ایک پر چار گواہیاں ہیں۔ اور آپ صلی اللہ علیہ و آلہ و سلم پر وحی کی شدت جاتی رہی آپ صلی اللہ علیہ و آلہ و سلم نے فرمایا اے ہلال خوش ہو جا اللہ نے تیرے واسطے وسعت پیدا کی اور راستہ نکالا۔ ہلال نے کہا مجھے بھی اپنے رب سے ہی امید تھی آپ صلی اللہ علیہ و آلہ و سلم نے فرمایا اس عورت کو بلا بھیجو وہ آئی تو آپ صلی اللہ علیہ و آلہ و سلم نے ان دونوں کے سامنے یہی آیت پڑھی اور نصیحت کی اور خبردار کیا کہ آخرت کی تکلیف دنیا کی تکلیف سے شدید تر ہے۔ ہلال نے کہا کہ خدا کی قسم میں نے سچ کہا اس کا حال۔ عورت نے کہا یہ جھوٹ بولتا ہے تو آپ صلی اللہ علیہ و آلہ و سلم نے (اپنے اصحاب سے) فرمایا کہ ان دونوں کو لعان کر آؤ۔ پہلے ہلال سے کہا گیا کہ گواہیاں دیں کہ میں سچ کہتا ہوں۔ جب پانچویں گواہی کا نمبر آیا تو ہلال سے کہا گیا کہ اے ہلال اللہ سے ڈر کہ دنیا کی سزا آخرت کی سزا سے ہلکی ہے اور یہی آخری گواہی ہے جو۔ جھوٹا ہونے پر تیرے اوپر عذاب کو واجب کر دے گی ہلال نے کہا خدا کی قسم اللہ اس عورت پر الزام کی بنا پر مجھے عذاب نہیں دے گا جس طرح اس نے میری پیٹھ کو کوڑے لگنے سے بچایا ہے۔ سو اس نے پانچویں گواہی بھی دیں دی کہ مجھ پر اللہ کی لعنت اگر میں جھوٹ بولوں۔ اس کے بعد عورت سے کہا گیا کہ تو بھی گواہیاں دے۔ اس نے بھی اللہ کا نام لے کر چار گواہیاں دیں کہ وہ (یعنی اس کا شوہر) جھوٹا ہے جب پانچویں گواہی کا نمبر آیا تو اس سے بھی کہا گیا کہ اللہ سے ڈر کیونکہ دنیا کا عذاب آخرت کے عذاب سے کم ہے اور یہی پانچویں گواہی تجھ پر جھوٹا ہونے کی صورت میں اللہ کا عذاب واجب کر دے گی یہ سن کر وہ عورت ایک لمحے کے لیے ہچکچائی۔ پھر بولی خدا کی قسم میں اپنی قوم کو رسوا نہ کروں گی۔ اور یہ کہہ کر اس نے پانچویں گواہی بھی دیں دی کہ اگر اس کا شوہر الزام میں سچا ہو تو اس پر اللہ کا غضب نازل ہو۔ اس کے بعد رسول صلی اللہ علیہ و آلہ و سلم نے ان دونوں کے درمیان تفریق کرا دی اور یہ فیصلہ فرمایا کہ اس کے بچہ کو باپ کی طرف منسوب نہیں کیا جائے گا اور نہ ہی اس عورت کو زنا کے الزام سے متہم کیا جائے گا اور نہ اس کے بچہ کو ولدالزنا کہا جائے گا اور جو شخص اس عورت پر زنا کی اور اس کے بچہ پر ولدالزنا ہونے کی تہمت لگائے تو اس پر حد قذف جاری کی جائے گی اور یہ بھی فیصلہ فرمایا کہ مرد کے ذمہ عورت کے لیے ٹھکانا فراہم کرنا اور نان و نفقہ دینا لازم نہیں ہے کیونکہ کہ یہ دونوں بغیر طلاق کے جدا ہوئے ہیں اور نہ اس کے شوہر کی وفات ہوئی نیز آپ صلی اللہ علیہ و آلہ و سلم نے یہ بھی فرمایا اگر اس کے بچہ بھورے بالوں والا پتلے سرین والا چوڑے پیٹ والا اور دبلی پنڈلیوں والا ہو تو یہ بچہ ہلال کا ہے اور اگر گندمی رنگ بال فربہ موٹی پنڈلیوں اور بڑی سرین والا پیدا ہو تو اس شخص کا ہے جس کے ساتھ زنا کی تہمت لگائی گئی ہے پس جب اس کے بچہ پیدا ہوا تو وہ گندم گوں گھنگریالے بال فربہ موٹی پنڈلیوں والا اور بھاری سرین والا پیدا ہوا آپ صلی اللہ علیہ و آلہ و سلم نے فرمایا اگر پہلے گواہیاں نہ ہو چکی ہوتیں تو میں اس عورت کو سزا دیتا عکرمہ کہتے ہیں کہ بعد میں (وہ بچہ بڑا ہو کر) مصر کا حاکم بنا لیکن اس کو باپ کی طرف منسوب کر کے نہ پکارا جاتا تھا

احمد بن حنبل، سفیان بن عیینہ، عمرو بن سعید بن جبیر، حضرت عبداللہ بن عمر رضی اللہ عنہ سے روایت ہے کہ رسول صلی اللہ علیہ و آلہ و سلم نے لعان کر نے والوں سے فرمایا کیا تم دونوں کا حساب اللہ کے پاس ہے تم دونوں میں سے یقیناً ایک جھوٹا ہے (مرد سے فرمایا) تجھ کو اس عورت پر قابو نہیں اس نے کہا یا رسول صلی اللہ علیہ و آلہ و سلم میرا مال(یعنی اس سے میرا وہ مال دلایئے جو میں نے بطور مہر اس کو دیا تھا) آپ صلی اللہ علیہ و آلہ و سلم نے فرمایا اگر تو سچا ہے تو تیرا مال اس کے بدلہ میں گیا کہ تو نے اس کی شرم گاہ کو اپنے اوپر حلال کیا ہے اور اگر تو نے اس پر جھوٹ باندھا تو پھر وہ مہر مانگنا تیرے شایان شان نہیں

احمد بن محمد بن حنبل، اسماعیل، ایوب، سعید بن جبیر سے روایت ہے کہ میں نے حضرت عبداللہ بن عمر سے پوچھا کہ اگر کوئی شخص اپنی بیوی پر زنا کا الزام لگائے (تو کیا ان کے درمیان تفریق کی جائے گی) انہوں نے کہا رسول اللہ صلی اللہ علیہ و سلم نے بنی عجلان کے دو بھائی بہنوں کو (عویمر اور اس کی بیوی کو) جدا کر دیا تھا اور فرمایا تھا کہ یقیناً یہ بات اللہ تعالی جانتا ہے کہ تم میں سے ایک ضرور جھوٹا ہے پس تم میں سے کون توبہ کرتا ہے؟ آپ نے یہ کلمات تین مرتبہ دہرائے (لیکن جب ان دونوں میں کسی نے توبہ نہیں کی اور اپنی اپنی بات پر جمے رہے) تو آپ نے ان دونوں کے درمیان تفریق فرما دی

قعنبی، مالک، نافع، ابن عمر سے روایت ہے کہ رسول صلی اللہ علیہ و آلہ و سلم کے زمانہ میں ایک شخص نے اپنی بیوی سے لعان کیا اور اس کے بچہ کو اپنا بچہ ماننے نے سے انکار کر دیا تو آپ صلی اللہ علیہ و آلہ و سلم نے ان دونوں کے درمیان تفریق کر دی اور بچہ کے نسب کو عورت سے منسوب کیا۔

جب بچہ کے بارے میں شک پیدا ہو جائے تو کیا حکم ہے

ابن ابی خلف، سفیان، زہری، سعید، حضرت ابو ہریرہ رضی اللہ تعالی سے روایت ہے کہ بنی فزارہ کے ایک شخص نے نبی صلی اللہ علیہ و آلہ و سلم کی خدمت میں حاضر ہو کر عرض کیا کہ رسول صلی اللہ علیہ و آلہ و سلم میری بیوی کے کالا بچہ پیدا ہوا ہے۔ آپ صلی اللہ علیہ و آلہ و سلم نے پوچھا کہ کیا تیرے پاس کچھ اونٹ ہیں؟ اس نے کہا ہاں آپ صلی اللہ علیہ و آلہ و سلم نے پوچھا ان اونٹوں کا رنگ کیسا ہے؟ اس نے کہا۔ سرخ آپ صلی اللہ علیہ و آلہ و سلم نے اس سے پوچھا کہ کیا ان اونٹوں میں کوئی بھورے رنگ کا بھی ہے؟ وہ بولا شاید یہ رنگ کسی رگ نے کھینچ لیا ہو

حسن بن علی، عبدالرزاق، معمر، حضرت زہری نے اسی مفہوم کی روایت ذکر کی ہے اس میں یہ ہے کہ (وہ مرد بچہ کے کالے رنگ سے) اس بات کا اشارہ کر رہا تھا کہ وہ بچہ اس کا نہیں ہے۔

احمد بن صالح، ابن وہب، یونس، ابن شہاب، ابو سلمہ، حضرت ابو ہریرہ رضی اللہ تعالی سے روایت ہے کہ ایک اعرابی رسول صلی اللہ علیہ و آلہ و سلم کے پاس آیا اور بولا یا رسول اللہ صلی اللہ علیہ و آلہ و سلم میری بیوی نے سیاہ رنگ کا بچہ جنا ہے۔ باقی مضمون سابقہ حدیث کی طرح ہے

بچہ کے نسب سے انکار کی مذمت

احمد بن صالح، ابن وہب، عمرو بن حارث، ابن ہاد، عبداللہ بن یونس، سعید، حضرت ابو ہریرہ رضی اللہ تعالی سے روایت ہے کہ جب لعان والی آیت نازل ہوئی تو آپ صلی اللہ علیہ و آلہ و سلم نے فرمایا جس عورت نے اپنے بچہ کو اس قوم میں داخل کیا جس میں سے وہ نہیں ہے تو وہ عورت اللہ کی (رحمت کی) چیزوں میں سے کسی چیز میں داخل نہیں ہے اور اللہ اس کو ہرگز اپنی جنت میں داخل نہ کرے گا اور جو مرد ایسا ہو کہ بچہ کو اپنا بچہ ماننے سے انکار کرے اس حال میں کہ وہ بچہ اس کی طرف (پیار بھری نظروں سے) دیکھ رہا ہو تو قیامت کے دن اس کو اللہ تعالی کا دیدار نصیب نہ ہو گا اور اللہ تعالی اس کو تمام مخلوق کے سامنے رسوا کرے گا

ولد الزنا کا مدعی ہونا

یعقوب بن ابراہیم، معمر، سلم بن ابی ذیال، سعید بن جبیر، حضرت عبداللہ بن عباس سے روایت ہے کہ رسول اللہ صلی اللہ علیہ و آلہ و سلم نے فرمایا اسلام میں پیشہ کرانا ممکن نہیں اور جس زمانہ جاہلیت میں پیشہ کیا تھا (اور اس کے نتیجہ میں بچہ پیدا ہوا تو) اس کا نسب اس کے مولی سے ملے گا اور اگر کوئی بغیر نکاح کیے کسی بچہ کے نسب کا مدعی ہو تو نہ وہ بچہ اس کا وارث ہو گا اور نہ وہ بچہ کا ۔

شیبان بن فروخ، محمد بن راشد، حسن بن علی، یزید بن ہارون، محمد بن راشد، سلیمان بن موسی، عمرو بن شعیب، حضرت عبداللہ بن عمرو بن العاص سے روایت ہے کہ رسول اللہ صلی اللہ علیہ و آلہ و سلم نے جب اس معاملہ میں فیصلہ کرنا چاہا جو بچہ اپنے باپ کے مر جانے کے بعد اس سے ملایا جائے یعنی اس باپ سے جس کے نام سے پکارا جاتا ہے اور باپ کے وارث اس کو ملانا چاہیں تو آپ صلی اللہ علیہ و آلہ و سلم نے یہ فیصلہ فرمایا اگر وہ بچہ اس باندی سے ہے جس کا بوقت جماع اس کا باپ مالک تھا تو اس کا نسب ملانے والے سے مل جائے گا لیکن جو ترکہ اس کے ملائے جانے سے پہلے تقسیم ہو چکا ہے اس میں اس کا کوئی حصہ نہ ہو گا البتہ جو ترکہ ابھی تک تقسیم نہیں ہوا اس میں اس کا حصہ ہو گا مگر جب وہ باپ جس سے اس کا نسب ملایا جا رہا ہے اپنی زندگی میں اس کے نب سے انکار کرتا رہا ہو تو وارثوں کے ملانے سے اس کا نسب نہیں ملے گا اور اگر وہ بچہ ایسی باندی سے ہو جس کا مالک اس کا باپ نہ تھا یا وہ بچی آزاد عورت کے پیٹ سے پیدا ہو جس سے اس کے باپ نے زنا کیا تھا تو اس کا نسب نہ ملے گا اور نہ وہ اس کا وارث ہو گا اگرچہ اس کے باپ نے اپنی زندگی میں اس کا دعوی کیا ہو کہ یہ بچہ میرا ہے کیونکہ وہ ولد الزنا ہے خواہ آزاد عورت کے پیٹ سے ہو یا باندی کے پیٹ سے۔

إمحمود بن خالد، محمد بن راشد سے بھی اسی سند کے ساتھ اسی مفہوم کی روایت مروی ہے جس میں یہ اضافہ ہے کہ وہ بچہ (ولدالزنا) اپنی ماں کے لوگوں میں مل جائے گا خواہ آزاد عورت سے ہو یا باندی سے اور یہ حکم اس میں ہے جو ابتداء اسلام میں ہو جو مال اسلام سے پہلے تقسیم ہو چکا وہ گزر گیا۔

قیافہ شناسی کا بیان

مسدد، عثمان بن ابی شیبہ، ابن سرح، سفیان، زہری، عروہ، حضرت عائشہ سے روایت ہے کہ رسول اللہ صلی اللہ علیہ و آلہ و سلم میرے پاس تشریف لائے مسدد اور ابن سرح نے روایت کیا کہ اس دن آپ صلی اللہ علیہ و آلہ و سلم خوش تھے اور عثمان نے روایت کیا کہ خوشی آپ صلی اللہ علیہ و آلہ و سلم کے چہرے سے پھوٹی پڑتی تھی آپ صلی اللہ علیہ و آلہ و سلم نے فرمایا اے عائشہ کیا تمھیں پتہ ہے کہ آج مجزر مدلجی نے زید اور اسامہ کو دیکھا اس حال میں کہ ان کے سر چھپے ہوئے تھے صرف پاؤں دکھائی دے رہے تھے اس نے کہا یہ پاؤں ایک دوسرے سے ملتے جلتے ہیں ابو داؤد نے کہا اسامہ کا رنگ کالا تھا اور زید کا سفید۔

قتیبہ، لیث، ابن شہاب کی روایت میں یہ ہے کہ آپ صلی اللہ علیہ و آلہ و سلم کے چہرے کے خطوط چمکنے لگے۔

جب ایک بچہ کے کئی مدعی ہوں تو قرعہ اندازی کی جائے

مسدد، یحیی، اجلح، شعبی، عبداللہ بن خلیل، حضرت زید بن ارقم رضی اللہ تعالی سے روایت ہے کی رسول صلی اللہ علیہ و آلہ و سلم کے پاس بیٹھا ہوا تھا اتنے میں یمن سے ایک شخص آیا اور بولا کہ تین آدمی ایک بچہ کے بارے میں جھگڑتے ہوے آئے۔ اور ان تینوں نے ایک عورت سے ایک ہی طہر میں جماع کیا تھا۔ آپ صلی اللہ علیہ و آلہ و سلم نے ان میں سے دو کو الگ کر کے کہا کہ تم دونوں اس بچہ کو تیسرے شخص کو دے دو لیکن انھوں نے یہ بات نہیں مانی اور چیخنے چلا نے لگے پھر آپ صلی اللہ علیہ و آلہ و سلم نے ان میں سے دوسرے دو کو الگ کر کے یہی بات کہی لیکن انھوں نے بھی ماننے سے انکار کر دیا اور ایک دوسرے سے جھگڑ نے لگے۔ حضرت علی نے فرمایا تم سب جھگڑنے والے شریک ہو میں قرعہ ڈالوں گا جس کے نام پر قرعہ نکلے وہ بچہ لے لے اور اپنے دو بقیہ ساتھیوں کو دیت کا ایک ایک تہائی ادا کر دے پس انھوں نے قرعہ ڈالا اور جس کے نام پر قرعہ نکلا تھا انھوں نے بچہ اسی کے حوالے کر دیا۔ یہ سن کر آپ صلی اللہ علیہ و آلہ و سلم ہنس پڑے یہاں تک کہ آپ کی ڈاڑھیں نظر آنے لگیں۔

حشیش بن اصرم، عبدالرزاق، ثوری، صالح، شعبی، عبدخیر، حضرت زید بن ارقم رضی اللہ تعالی سے روایت ہے کہ یمن میں حضرت علی کے پاس تین آدمی آئے جنھوں نے ایک عورت سے ایک ہی طہر میں جماع کیا تھا۔ حضرت علی نے دو کو الگ کر کے ان سے کہا کہ تم اس بچہ کے لیے اقرار کرو۔ انھوں نے نہ مانا اس طرح انھوں نے تینوں سے پوچھا۔ پھر قرعہ ڈالا جس کے نام پر قرعہ نکلا بچہ اس کو دے دیا اور اس سے ایک وقت کا ایک ایک ثلث بقیہ دو کو دلوا دیا۔ یہ سن کر رسول صلی اللہ علیہ و آلہ و سلم ہنس پڑے یہاں تک آپ صلی اللہ علیہ و آلہ و سلم کی ڈاڑھیں دکھائی دینے لگیں

إعبید اللہ بن معاذ، شعبہ، سلمہ، شعبی، خلیل، ابن خلیل سے روایت ہے کہ حضرت علی رضی اللہ تعالی کے پاس تین شخص جھگڑے تے ہوئے آئے ایک بچہ کے بارے میں جو ایک نے ان تینوں سے جماع کے بعد حاملہ ہو کر جنا تھا لیکن۔ اس میں یمن کا ذکر نہیں ہے اور نہ ہی رسول صلی اللہ علیہ و آلہ و سلم کا اور نہ حضرت علی کے قول طیبا بالولد کا ۔

زمانہ جاہلت میں نکاح کے طریقوں کا بیان

احمد بن صالح، عنبسہ، خالد، ، یونس بن یزید محمد بن مسلم بن شہاب، عروہ بن زبیر، حضرت عائشہ رضی اللہ تعالی عنہ سے روایت ہے کہ زمانہ جا ہلت میں نکاح چار طرح سے ہوتا تھا ان میں سے ایک نکاح کا طریقہ تو یہی تھا جا اب لوگوں میں جاری ہے یعنی ایک شخص دوسرے شخص کے پاس پیغام نکاح دیتا ہے اور وہ (اپنی بیٹی بہن یا جو بھی ہو) اس کا مہر مقرر کرتا ہے اور پھر نکاح کر دیتا ہے دوسرے نکاح کا طریقہ یہ تھا کہ عورت جب حیض سے فارغ ہو جاتی تو مرد اس سے کہتا کہ فلاں شخص کو بلا بھیج اور اس سے جماع کروا۔ اس کے بعد اس کا شوہر اس سے الگ رہتا اور اس سے جماع نہ کرتا یہاں تک کہ اس شخص کا حمل ظاہر ہو جاتا جس سے اس نے جماع کروایا تھا پس جب معلوم ہو جا تاکہ وہ حاملہ ہو گئی ہے تو اس کو شوہر اگر چاہتا تو اس سے جماع کرتا اور یہ طریقہ اس لیے جاری کر رکھا تھا تاکہ اچھی نسل کے بچے حاصل کیے جائیں اس نکاح کو نکاح استبضاع کہا جاتا تھا اور نکاح کو تیسرا طریقہ یہ تھا کہ آٹھ دس آدمی ایک عورت کے پاس آیا جایا کرتے اور سب اس سے جماع کرتے جب وہ حاملہ ہو جایا کرتی اور بچہ پیدا ہو جاتا چند روز کے بعد وہ سب کو بلا بھیجتی اور سب جمع ہوتے اور کوئی شخص آنے سے انکار نہیں کر سکتا تھا جب سب آ جاتے تو وہ ان سے کہتی کہ تم سب اپنا حال جانتے ہو اور اب میرے بچہ پیدا ہو چکا ہے اور یہ بچہ تم میں سے فلاں شخص کا ہے وہ ان میں سے جس کا چاہتی نام لے دیتی اور وہ بچہ اسی شخص کو قرار پاتا۔ اور چوتھی قسم کا نکاح یہ تھا کہ بہت سے آدمی ایک عورت کے پاس جاتے (یعنی اس سے جماع کرتے) اور وہ کسی کو بھی جماع سے نہ روکتی ایسی عورتیں بغایا (طوائف) کہلاتی تھیں ان کے گھروں کے دروازے پر جھنڈے لگے رہتے تھے یہ اس بات کی علامت تھی کہ جو چاہے ان کے پاس (بغرض) جماع آ سکتا ہے پس جب وہ حاملہ ہوتی اور بچہ جنتی تو اس کے تمام آشنا اس کے پاس جمع ہوتے اور قیافہ شناس کو بلاتے پھر وہ جس کا بچہ کہہ دیتے وہ اسی کا قرار پاتا اور کوئی اس سے انکار نہیں کر سکتا تھا۔ جب اللہ تعالی نے حضرت محمد صلی اللہ علیہ و آلہ و سلم کو رسول بنا کر بھیجا تو آپ صلی اللہ علیہ و آلہ و سلم کے ذریعہ دور جاہلیت کے نکاحوں کے تمام طریقوں کو باطل قرار دے دیا سوائے اس طریقہ نکاح کے جو آج کل اہل اسلام میں رائج ہے۔

بچہ صاحب فراش کا ہے

سعید بن منصور، مسدد، ، سفیان، عروہ، حضرت عائشہ رضی اللہ تعالی عنہا سے روایت ہے کہ زمعہ کی باندی کے بچہ کے سلسلہ میں رسول صلی اللہ علیہ و آلہ و سلم کی مجلس میں سعد بن ابی وقاص اور عبد بن زمعہ نے جھگڑا کیا۔ سعد کہتے تھے کہ میرے بھائی عتبہ نے مجھے وصیت کی تھی کہ جب میں مکہ جاؤں تو زمعہ کی باندی کے بچہ کو دیکھوں اور اسے اصل کروں کیونکہ وہ میرا بچہ ہے اور عبد بن زمعہ کا کہنا تھا کہ وہ میرا بھائی ہے کیونکہ وہ میرے کی باندی کا بیٹا ہے جو میرے کے گھر میں پیدا ہوا۔ رسول صلی اللہ علیہ و آلہ و سلم نے اس بچہ کو دیکھا تو واضح طور پر عتبہ کے مشابہ پایا۔ پس آپ صلی اللہ علیہ و آلہ و سلم نے فرمایا بچہ صاحب فراش کا ہے اور زانی کے لیے پتھر ہے آپ صلی اللہ علیہ و آلہ و سلم نے حضرت سودہ سے فرمایا تو اس سے پردہ کیا کر) ہر چند کہ سودہ بنت زمعہ کا وہ بچہ بھائی قرار پایا مگر چونکہ وہ عتبہ کا نطفہ تھا اس لیے آپ صلی اللہ علیہ و آلہ و سلم اس سے پردہ کر نے کا حکم فرمایا) اور مسدد نے اپنی حدیث میں یہ اضافہ کیا ہے کہ آپ صلی اللہ علیہ و آلہ و سلم نے فرمایا اے عبد بن زمعہ یہ بچہ تیرا بھائی ہے

زہیر بن حرب، یزید بن ہارون، حسین، عمرو بن شعیب، حضرت عبداللہ بن رضی اللہ تعالی سے روایت ہے کہ ایک شخص کھڑا ہوا اور بولا یا رسول اللہ صلی اللہ علیہ و آلہ و سلم۔ فلاں بچہ میرا ہے کیونکہ زمانہ جاہلیت میں نے اس کی ماں سے زنا کیا تھا۔ آپ صلی اللہ علیہ و آلہ و سلم نے فرمایا اسلام میں ( زنا کے سبب نسب کا) دعوی نہیں ہے۔ جاہلیت کے تمام طریقے ختم ہو چکے ہیں۔ اب تو بچہ اسی کا ہے جس کے گھر پیدا ہوا اور زنا کار کے لیے سنگ ساری کی سزا ہے۔

موسیٰ بن اسماعیل، مہدی بن میمون، محمد بن عبداللہ بن ابو یعقوب، حسن بن سعد، حسن بن علی، ابن ابی طالب، حضرت رباح رضی اللہ تعالی سے روایت ہے کہ میرے گھر والوں نے۔ گھر ہی کی ایک باندی سے۔ میرا نکاح کر دیا پس میں نے اس سے جماع کیا تو مجھ جیسا ہی ایک کالا بچہ پیدا ہوا جس کا میں نے عبداللہ نام رکھا۔ میں نے پھر اس سے صحبت کی تو پھر اس کے ایک لڑکا پیدا ہوا جو میری ہی طرح کالا تھا میں نے اس کا نام عبید اللہ رکھا۔ پھر ایسا ہوا کہ میرے ہی گھر کے ایک رومی غلام نے اس پرچا لیا جس کا نام یوحنہ تھا یہ اس سے اپنی زبان میں اس سے گفتگو کرتا (جس کو ہم نہیں سمجھتے تھے) پھر اس کے ایک لڑکا پیدا ہوا گویا کہ وہ گرگٹ تھا (یعنی اس کا رنگ رومیوں کی طرح سرخ تھا) میں نے اس سے پوچھا یہ کیا ہے؟ (یعنی یہ کس کا نطفہ ہے؟) وہ بولی یہ یوحنہ کا ہے پس ہم نے یہ مقدمہ حضرت عثمان کے سامنے پیش کیا۔ انھوں نے اعتراف کر لیا اور ان سے پوچھا کہ کیا تم اس فیصلہ پر راضی ہو جو رسول صلی اللہ علیہ و آلہ و سلم نے فرمایا تھا اور وہ فیصلہ یہ تھا کہ بچہ صاحب فراش کا ہے راوی کا بیان ہے کہ میرا گمان ہے حضرت عثمان نے ان دونوں۔ غلام اور باندی کو ( زنا کی سزا میں) کوڑے لگائے تھے۔

ماں اور باپ میں سے بچہ کی پر ورش کا زیادہ حقدار کون ہے؟

محمود بن خالد، سلمی ولید، ابی عمرو، اوزاعی، عمرو بن شعیب، حضرت عبداللہ بن عمرو بن العاص رضی اللہ تعالی سے روایت ہے کہ ایک عورت رسول اللہ صلی اللہ علیہ و آلہ و سلم کے پاس آئی اور بولی یا رسول اللہ صلی اللہ علیہ و آلہ و سلم یہ میرا بیٹا ہے۔ زمانہ حمل میں میرا پیٹ اس کا غلاف تھا اور زمانہ رضاعت میری چھاتی اس کے پینے کا برتن اور میری گود اس کا ٹھکانا۔ اب اس کے باپ نے مجھے طلاق دے دی اور چاہتا ہے کہ اس بچہ کو مجھ سے چھین لے۔ آپ صلی اللہ علیہ و آلہ و سلم نے اس عورت سے فرمایا تو ہی اس کی زیادہ حقدار ہے جب تک کہ تو کسی اور سے نکاح نہ کرے۔

حسن بن علی، عبدالرزاق، ابو عاصم، ابن جریج زیاد ہ، ہلال بن اسامہ، ابو میمونہ، حضرت ہلال بن اسامہ رضی اللہ تعالی سے روایت ہے کہ ابو میمونہ جس کا نام سلمہ تھا اہل مدینہ کا آزاد کردہ غلام اور سچا آدمی تھا اس کا بیان ہے کہ ایک مرتبہ میں حضرت ابو ہریرہ رضی اللہ تعالی کے پاس بیٹھا ہوا تھا اتنے میں ایک فارسی عورت آئی اس کے ساتھ اس کا بیٹا بھی تھا جس کے بارے میں میاں بیوی دعویدار تھے اور اس کے شوہر نے اس کو طلاق دے رکھی تھی اس نے فارسی زبان میں حضرت ابو ہریرہ سے گفتگو کی کہ میرا شو ہر مجھ سے میرے بیٹے کو چھیننا چاہتا ہے حضرت ابو ہریرہ نے اس کی بات سن کر کہا دونوں اس پر قرعہ اندازی کر لو یہ بات انھوں نے فارسی میں اس کو سمجھا دی۔ اس کے بعد اس کا خاوند آیا اور بولا مجھ سے میرے بچہ کے بارے میں کون جھگڑتا ہے؟ حضرت ابو ہریرہ نے فرمایا بخدا یہ بات میں اپنی طرف سے نہیں کہہ رہا ہوں بلکہ رسول صلی اللہ علیہ و آلہ و سلم کے پاس ایک عورت آئی۔ میں آپ کی مجلس میں موجود تھا۔ میں نے سنا وہ کہہ رہی تھی میرا شوہر مجھ سے میرا بیٹا چھیننا چاہتا ہے۔ حالانکہ میرا بیٹا مجھ کو ابو عتبہ کے کنوئیں سے پانی لا کر پلاتا ہے اور میری خدمت کرتا ہے۔ (یعنی میں نے پال پوس کر بڑا کیا) آپ صلی اللہ علیہ و آلہ و سلم نے فرمایا دونوں قرعہ ڈالو۔ بعد میں اس کا شوہر آیا اور بولا مجھ سے میرا بچہ کے بارے میں کون جھگڑتا ہے؟ تو رسول صلی اللہ علیہ و آلہ و سلم نے لڑکے سے فرمایا۔ یہ تیرا باپ ہے اور یہ تیری ماں ہے ان میں سے جس کا جی چاہے تو ہاتھ پکڑ لے پس اس نے اپنی ماں کا ہاتھ پکڑ لیا اور وہ اس کو لے کر چلی گئی۔

عباس بن عبدالعظیم، عبدالملک، عبدالعزیز بن محمد، یزید بن ہاد، محمد بن ابراہیم، نافع، ابن عجیر، حضرت علی سے روایت ہے کہ زید بن حارثہ مکہ گئے تو وہاں سے حضرت حمزہ رضی اللہ تعالی کی بیٹی کو لے کر آئے۔ جعفر نے کہا اس کو تو میں لوں گا میں ہی اس کا زیادہ حقدار ہوں کیونکہ یہ میرے چچا کی بیٹی ہے اور میرے نکاح میں اس کی خالہ بھی ہے اور خالہ تو ماں ہوتی ہے حضرت علی نے کہا میں اس کا زیادہ حقدار ہوں یہ میرے چچا کی بیٹی ہے اور میرے نکاح میں رسول صلی اللہ علیہ و آلہ و سلم کی صاحبزادی ہیں اور وہ بھی اس کی زیادہ حقدار ہیں۔ زید بولے میں اس کا زیادہ حقدار ہوں کیونکہ میں ہی اس کی خاطر گیا اور اس کو لے کر آیا اس کے بعد آپ صلی اللہ علیہ و آلہ و سلم باہر تشریف لائے تو فرمایا لڑکی جعفر کو ملے گی کیوں کہ اس طرح وہ اپنی خالہ کے پاس رہے گی جو ماں کے درجہ میں ہوتی ہے

محمد بن عیسی، سفیان ابو فروہ، حضرت عبدالر حمن بن ابی لیلی رضی اللہ تعالی سے یہی حدیث مروی ہے لیکن مکمل نہیں ہے۔ اس میں ہے آپ صلی اللہ علیہ و آلہ و سلم نے فرمایا۔ لڑکی جعفر کے پاس رہے گی کیونکہ اس کے نکاح میں اس کی خالہ ہے

عباد بن موسی، اسماعیل بن جعفر، اسرائیل، ابو اسحاق ، حضرت علی رضی اللہ تعالی سے روایت ہے کہ جب ہم مکہ چلنے لگے تو حمزہ کی بیٹی ہمارے پیچھے آئی اور پکار نے لگی چچا چچا پس حضرت علی نے اس کو اٹھا لیا اور ہاتھ پکڑ کر حضرت فاطمہ رضی اللہ تعالی عنہ کو دے دیا اور کہا لو سنبھالو اپنی چچا کی بیٹی کو پس حضرت فاطمہ نے اس کو اپنے ساتھ لے لیا اس کے بعد یہی قصہ بیان کیا۔ جعفر نے کہا۔ یہ میرے چچا کی بیٹی ہے اور اس کی خالہ میرے نکاح میں ہے پس نبی صلی اللہ علیہ و آلہ و سلم نے خالہ کے حق میں فیصلہ دیا اور فرمایا خالہ ماں کی طرح ہے

مطلقہ کی عدت کا بیان

سلیمان بن عبدالحمید، یحیی بن صالح، اسماعیل بن عیاش، عمرو بن مہاجر، حضرت اسماء بنت یزید بن السکن الانصاریہ سے روایت ہے کہ رسول اللہ صلی اللہ علیہ و آلہ و سلم کے زمانہ میں ان کو طلاق ہوئی اس زمانہ میں مطلقہ کی عدت نہیں ہوتی تھی جب اسماء کو طلاق ہوئی تو طلاق کی عدت کا حکم نازل ہوا پس اسماء وہ پہلی عورت ہیں جن کے قصہ میں مطلقہ عورتوں کی عدت کا حکم نازل ہوا

مطلقہ عورتوں کی عدت میں استثناء کے احکامات

احمد بن محمد، علی بن حسین، یزید، عکرمہ، حضرت عبداللہ بن عباس سے روایت ہے کہ اللہ تعالی نے فرمایا مطلقہ عورتیں اپنے آپ کو (دوسرے نکاح سے) تین قرؤ (تین حیض یا تین طہر) تک روکے رکھیں پھر یہ حکم نازل ہوا جو عورتیں حیض سے مایوس ہو چکی ہوں ان کی عدت تین ماہ ہے اس میں پھر مزید استثناء ہوا اور فرمایا اگر تم ان کو چھونے سے قبل (جماع سے قبل) طلاق دے دو تو ان پر کوئی عدت نہیں ہے

طلاق سے رجوع کر نے کا بیان

سہل بن محمد بن زبیر، یحیی بن زکریا، ابن ابی زائد، صالح بن صالح، سلمہ بن کہیل، سعید بن جبیر، ابن عباس، حضرت عمر سے روایت ہے کہ نبی صلی اللہ علیہ و آلہ و سلم نے حضرت حفصہ کو طلاق دے دی اور پھر طلاق کے بعد اس سے رجوع فرما لیا

اس عورت کے نفقہ کا بیان جس کو طلاق البتۃ دی گئی

قعنبی، مالک، عبداللہ بن یزید، اسود بن سفیان، ابی سلمہ بن عبدالرحمن، حضرت فاطمہ بن قیس سے روایت ہے کہ ابو عمرو بن حفص نے ان کو طلاق البتتہ دی اس حال میں کہ وہ موجود نہیں تھے (سفر میں تھے وہیں سے طلاق دی) اور فاطمہ بن قیس کے پاس اپنے وکیل کو کچھ جو دے کر بھیجا وہ یہ تھوڑے سے جو دیکھ کر وکیل پر ناراض ہوئیں وکیل نے کہا بخدا ہمارے لیے آپ کو کچھ دینا ضروری نہ تھا فاطمہ بن قیس رسول اللہ صلی اللہ علیہ و آلہ و سلم کے پاس آئیں اور یہ قصہ بیان کیا آپ صلی اللہ علیہ و آلہ و سلم نے فرمایا اس کے ذمہ تیرا نفقہ نہیں ہے نیز فرمایا شریک کے گھر میں عدت گزار پھر فرمایا نہیں اس کے پاس نہیں کیونکہ اس کے پاس ہمارے اصحاب جاتے رہتے ہیں (وہاں دقت ہو گی) بلکہ ابن ام مکتوم کے گھر میں عدت گزار کیونکہ وہ نابینا شخص ہے تو کپڑے اتارے گی تو پردہ کی ضرورت نہیں ہو گی جب تیری عدت پوری ہو جائے تو مجھے اطلاع کرنا فاطمہ بن قیس کہتی ہیں کہ جب میری عدت پوری ہو گئی تو میں نے نبی صلی اللہ علیہ و آلہ و سلم سے ذکر کیا کہ میرے پاس معاویہ بن سفیان اور ابو جہم کا پیغام نکاح پہنچا ہے آپ صلی اللہ علیہ و آلہ و سلم نے فرمایا ابو جہم تو اپنے کندھے سے لاٹھی اتارتا ہی نہیں ہے (یعنی وہ عورتوں کو مارتا ہے) اور معاویہ نادار مفلس ہے اس کے پاس کچھ مال نہیں ہے تو اسامہ بن زید سے نکاح کر لے وہ بولیں مجھے وہ پسند نہیں ہے (کیونکہ وہ آزاد کردہ غلام تھے اور سیاہ رنگ کے تھے) آپ صلی اللہ علیہ و آلہ و سلم نے فرمایا اسامہ بن زید سے نکاح کر لے پس میں نے انہیں سے نکاح کر لیا اور اللہ تعالی نے اسامہ میں میرے لیے خیر فرمائی اور عورتیں مجھ پر رشک کر نے لگیں۔

موسیٰ بن اسماعیل، ابان بن یزید، یحیی بن کثیر، ابو سلمہ بن عبدالرحمن، حضرت فاطمہ بنت قیس سے روایت ہے کہ ابو حفص بن مغیرہ نے ان کو تین طلاقیں دیں پھر راوی نے یہی حدیث بیان کی اور کہا کہ خالد بن ولید اور چند دوسرے لوگ نبی صلی اللہ علیہ و آلہ و سلم کی خدمت میں حاضر ہوئے اور عرض کیا یا رسول اللہ صلی اللہ علیہ و آلہ و سلم ابو حفصہ نے اپنی بیوی کو تین طلاقیں دی ہیں اور اس کے لیے بہت کم نقطہ (خرچ) چھوڑا ہے آپ صلی اللہ علیہ و آلہ و سلم نے فرمایا اس کے واسطے نفقہ نہیں ہے راوی نے آگے حدیث بیان کی ابو داؤد کہتے ہیں کہ مالک کی حدیث اتم ہے۔

محمود بن خالد، ولید، ابو عمرو، یحیی، ابو سلمہ، حضرت فاطمہ بنت قیس سے روایت ہے کہ ابو عمرو بن حفص مخزومی نے ان کو تین طلاقیں دیں پھر یہی حدیث بیان کی جو اوپر مذکور ہو چکی ہے اور خالد بن ولید کا قصہ ذکر کیا اور کہا کہ نبی صلی اللہ علیہ و آلہ و سلم نے فرمایا اس کے لیے نہ نفقہ ہے اور نہ ٹھکانہ اور رسول اللہ صلی اللہ علیہ و آلہ و سلم نے فاطمہ سے کہلا بھیجا کہ مجھ سے پوچھے بغیر دوسرا نکاح نہ کرنا۔

قتیبہ بن سعید، محمد بن جعفر، محمد بن عمر، یحیی ابو سلمہ، فاطمہ بنت قیس سے روایت ہے کہ میں بنی مخزوم کے ایک شخص کے نکاح میں تھی اس نے مجھے البتتہ دی (یعنی اس میں طلاق ثلاث کا نہیں بلکہ طلاق البتتہ کا ذکر ہے) راوی نے پھر حدیث مالک کی مانند روایت کیا اس میں ہے کہ رسول اللہ صلی اللہ علیہ و آلہ و سلم نے فرمایا مجھ سے پوچھے بغیر دوسرا نکاح نہ کرنا ابو داؤد کہتے ہیں کہ اس روایت کو شعبی بہی اور عطاء نے بسند عبدالرحمن بن عاصم اور ابو بکربن جہم روایت کیا ہے اور سب ہی نے فاطمہ بنت قیس سے روایت کیا کہ ان کے شوہر نے ان کو تین طلاق ثلاث دی تھی (نہ کہ طلاق البتتہ)

محمد بن کثیر، سفیان، سلمہ بن کہہل، شعبی، فاطمہ بنت قیس سے روایت ہے کہ ان کے شوہر نے ان کو تین طلاق دی اور نبی صلی اللہ علیہ و آلہ و سلم نے ان کے لیے نہ نفقہ قرار دیا اور نہ سکنی۔

یزید بن خالد، لیث عقیل، ابن شہاب، ابو سلمہ فاطمہ، بنت قیس سے روایت ہے کہ وہ ابو حفص بن مغیرہ کے نکاح میں تھیں ابو حفص نے ان کو تین میں سے آخری طلاق دی فاطمہ رسول اللہ صلی اللہ علیہ و آلہ و سلم کے پاس گئیں اور ان سے گھر سے باہر نکلنے کے متعلق دریافت کیا آپ صلی اللہ علیہ و آلہ و سلم نے فرمایا نابینا ابن ام مکتوم کے گھر منتقل ہو جا جب یہ حدیث مروان بن حکم کے سامنے بیان کی گئی تو مروان نے گھر سے باہر نکلنے کے متعلق فاطمہ کی حدیث کی تصدیق کر نے سے انکار کر دیا عروہ نے کہا حضرت عائشہ نے فاطمہ کی بات کا انکار کیا ابو داؤد کہتے ہیں کہ صالح بن کیسان ابن جریح اور شعیب بن ابی حمزہ نے بھی اسی طرح روایت کیا ہے اور سب نے زہری سے روایت کیا ہے ابو داؤد نے کہا شعیب بن ابی حمزہ اور ابو حمزہ کا نام دینار ہے جو کہ زیاد کا آزاد کردہ غلام ہے۔

مخلد بن خالد، عبدالرزاق، معمر، زہری، حضرت عبید اللہ سے روایت ہے کہ مروان نے فاطمہ بنت قیس کے پاس قبیصہ کو حدیث دریافت کر نے کے لیے بھیجا فاطمہ نے کہا کہ میں ابو حفص کے نکاح میں تھی اور نبی صلی اللہ علیہ و آلہ و سلم نے علی ابن ابی طالب کو یمن کا امیر بنا کر بھیجا تو ان کے ساتھ میرا شوہر بھی گیا اور وہیں سے اس نے مجھ کو تین طلاقوں میں سے ایک جو باقی رہ گئی تھی کہلا بھیجی اور عیاش بن ربیعہ اور حارث بن ہشام کو میرے لیے نفقہ کا حکم کیا تو وہ دونوں بولے بخدا اس کے لیے نفقہ نہیں ہے الا یہ کہ وہ حاملہ ہوتی یہ سن کر میں نبی صلی اللہ علیہ و آلہ و سلم کے پاس گئی اور آپ صلی اللہ علیہ و آلہ و سلم سے عرض حال کی آپ صلی اللہ علیہ و آلہ و سلم نے فرمایا تیرے لیے نفقہ نہیں ہے مگر یہ کہ تو حاملہ ہوتی پس میں نے آپ صلی اللہ علیہ و آلہ و سلم سے اپنے شوہر کا گھر چھوڑنے کی اجازت چاہی اور آپ صلی اللہ علیہ و آلہ و سلم نے اجازت دے دی میں نے پوچھا اب میں کہاں رہوں؟ آپ صلی اللہ علیہ و آلہ و سلم نے فرمایا ابن ام مکتوم کہ پاس رہ ابن ام مکتوم نابینا تھے فاطمہ اس کی موجودگی میں کپڑے اتارتی اور وہ اس کو نہ دیکھ پاتے پس فاطمہ وہیں رہیں یہاں تک کہ عدت پوری ہو گئی عدت کے بعد نبی صلی اللہ علیہ و آلہ و سلم نے ان کا نکاح اسامہ بن زید سے کر دیا جب قبیصہ نے مروان کے پاس واپس جا کر یہ حال بیان کیا تو مروان نے کہا ہم نے یہ حدیث صرف ایک عورت سے سنی ہے اور ہم محض اس حدیث کی بنا پر اس طریقہ کو نہ چھوڑیں گے جس پر اب تک لوگ عمل پیرا ہیں ابو داؤد کہتے ہیں کہ اس حدیث کو یونس نے زہری سے اسی طرح روایت کیا ہے لیکن زبیدی نے دونوں روایتیں عقیل کی طرح روایت کی ہیں اور محمد بن اسحاق نے بسند زہری روایت کرتے ہوئے کہا کہ قبیصہ بن ذویب نے عبید اللہ بن عبداللہ کی طرح روایت کیا ہے قبیصہ مروان کے پاس واپس گیا اور اس واقعہ کی خبر دی۔

فاطمہ بنت قیس کی تردید

نصر بن علی، ابو احمد، عمار بن زریق، حضرت ابو اسحاق سے روایت ہے کہ میں حضرت اسود کے ساتھ جامع مسجد میں بیٹھا ہوا تھا انہوں نے بیان کیا کہ فاطمہ بنت قیس حضرت عمر فاروق کے پاس آئی (اور اپنا واقعہ بیان کیا) حضرت عمر فاروق نے فرمایا ہم ایک عورت کے بیان پر اللہ کی کتاب اور سنت رسول اللہ صلی اللہ علیہ و آلہ و سلم کو ترک نہیں کریں گے پتہ نہیں اس کو ٹھیک سے یاد بھی رہا یا نہیں۔

سلیمان بن داؤد، ابن وہب، عبدالرحمن، ابن ابی زناد، ہشام بن عروہ، حضرت عروہ سے روایت ہے کہ حضرت عائشہ فاطمہ بنت قیس کی حدیث پر بہت معترض تھیں فرماتی تھیں فاطمہ بنت قیس ایک ویران مکان میں رہتی تھیں جس سے ان کو خوف محسوس ہوتا تھا اس لیے آپ صلی اللہ علیہ و آلہ و سلم نے ان کو رخصت دی کہ وہ عدت شوہر کے گھر سے باہر گزار لیں

محمد بن کثیر، سفیان عبدالرحمن، بن قاسم، حضرت عروہ بن زبیر سے روایت ہے کہ لوگوں نے حضرت عائشہ سے کہا کہ آپ فاطمہ بنت قیس کے بیان کو نہیں دیکھتیں؟ انہوں نے کہا اس کا اس طرح سے حدیث بیان کرنا ہے کیونکہ اس سے مغالطہ پیدا ہوتا ہے۔

ہارون بن زید، سفیان، یحیی بن سعید، حضرت سلیمان بن یسار سے روایت ہے کہ فاطمہ کے گھر سے نکلنے کا سبب اس کی بد خلقی تھی۔

قعنبی، مالک، یحیی بن سعید، حضرت قاسم بن محمد، سلیمان بن یسار سے روایت ہے کہ یحیی بن سعید بن عاص نے عبدالرحمن کی بیٹی (اور مروان کی بھتیجی) کو طلاق البتتہ دی پس عبدالرحمن نے اپنی بیٹی کو ان کے گھر سے اٹھا لیا تو حضرت عائشہ نے امیر مدینہ مروان بن حکم کے پاس کہلا بھیجا کہ اللہ سے ڈرو اور عورت کو اس کے گھر (شوہر کے گھر) واپس بھیج دے تو مروان نے سلیمان کی حدیث کے مطابق جواب میں کہلایا کہ عبدالرحمن نے مجھے مجبور کر دیا اور قاسم کی حدیث میں یہ ہے کہ جواب میں مروان نے کہلایا کہ کیا آپ کو فاطمہ بنت قیس کے معاملہ کا علم نہیں ہے؟ (جس پر آپ صلی اللہ علیہ و آلہ و سلم نے ان کو شوہر کے گھر سے نکلنے کی اجازت دی تھی) اس پر حضرت عائشہ نے فرمایا کہ اگر تو حدیث فاطمہ کا ذکر نہ بھی کرتا تو تیرا کچھ نقصان نہ ہوتا (یعنی فاطمہ کے سلسلہ میں مجبوری تھی اس لیے اس کو گھر سے نکلنے کی اجازت ملی تھی) مروان نے کہا اگر آپ یہ فرماتی ہیں کہ وہاں شر کا خوف تھا تو یہاں بھی ان دونوں میاں بیوی کے درمیان شر کا خوف ہے (لہذا مکان بدلنے میں کوئی حرج نہیں ہے)

احمد بن یونس، زہیر، جعفر بن برقان، میمون بن مہران سے روایت ہے کہ جب میں مدینہ میں آیا تو سعید بن المسیب کے پاس گیا اور عرض کیا فاطمہ بنت قیس کو طلاق دی گئی اور وہ اپنے گھر سے نکل گئی تھی تو سعید بن المسیب نے کہا کہ یہ فاطمہ ایسی عورت ہے جس نے لوگوں کو فتنہ میں ڈال دیا ہے جبکہ اصل بات یہ ہے کہ وہ ایک بد زبان عورت تھی اس لیے اس کو ابن مکتوم کے گھر میں رہنے کا حکم ہوا تھا۔

جس عورت کو تین طلاقیں ہو چکی ہوں وہ دوران عدت ضرورتاً گھر سے باہر جا سکتی ہے

احمد بن حنبل، یحیی بن سعید، بن جریج، ابو زبیر، حضرت جابر سے روایت ہے کہ میری خالہ کو تین طلاقیں دی گئی تھیں پس وہ اپنی کھجوریں کاٹنے کے لیے راستے میں ان کو ایک شخص ملا اس نے ان کو (دوران عدت باہر نکلنے سے) منع کیا تو وہ نبی صلی اللہ علیہ و آلہ و سلم کی خدمت میں حاضر ہوئیں اور یہ واقعہ عرض کیا آپ صلی اللہ علیہ و آلہ و سلم نے فرمایا تو نکلا کر اور اپنی کھجوریں کٹا کر شاید تو اس میں سے صدقہ دے یا کوئی اور نیک کام کرے۔

جس عورت کا شوہر مر جائے اس کو ایک سال کا خرچ دینا میراث کی آیت سے منسوخ ہو گیا

احمد بن محمد، علی بن حسین بن واقد، یزید، عکرمہ، حضرت عبداللہ بن عباس سے روایت ہے کہ اللہ تعالی کا یہ فرمان کہ جب تم میں سے لوگ مر نے لگیں اور اپنے پیچھے بیویاں چھوڑیں تو وہ ان کے لیے ایک سال تک گھر سے نہ نکلنے اور (ایک سال تک) خرچ کی وصیت کریں آیت میراث سے منسوخ ہو گیا جو کہ ان کے لیے شوہر کے ترکہ سے چوتھائی (جبکہ اولاد نہ ہو) اور آٹھواں حصہ (جبکہ اولاد ہو) مقرر کر دیا گیا اور اسی طرح عورت کے لیے ایک سال تک گھر میں رہنے کا حکم بھی منسوخ ہو گیا اور اس کے بدلہ چار ماہ دس دن تک عدت قرار پائی۔

شوہر کی وفات پر عورت سوگ منائے

قعنبی، مالک، عبداللہ بن ابی بکر حمید، بن نافع، زینب بنت ابو سلمہ، حضرت حمید بن نافع نے کہا زینب بنت ابی سلمہ نے ان کو تین حدیثیں سنائی () حضرت زینب بنت ابی سلمہ کہتی ہیں کہ میں حضرت ام حبیبہ (زوجہ رسول و بنت ابی سفیان) کے پاس گئی جب ان کے والد ابو سفیان کا انتقال ہوا پس انہوں نے ایک خوشبو دار چیز منگائی جس میں زرد رنگ تھا اور اس میں سے لے کر ایک لڑکی کے لگائی اور پھر اپنے رخساروں پر ملا اس کے بعد فرمایا بخدا مجھے خوشبو کی ضرورت نہیں ہے مگر میں نے رسول اللہ صلی اللہ علیہ و آلہ و سلم کا یہ فرمان سنا ہے کہ جو عورت اللہ پر اور قیامت کے دن پر ایمان رکھتی ہو اس کے لیے جائز نہیں ہے کہ وہ کسی میت پر تین راتوں (اور تین دن تک) سے زیادہ سوگ منائے لیکن شوہر کی موت پر چار مہینے اور دس دن تک سوگ منائے۔ زینب بن ابی سلمہ فرما تی ہیں کہ میں حضرت زینب بنت جحش رضی اللہ تعالی (زوجہ رسول صلی اللہ علیہ و آلہ و سلم) کے پاس گئی جب ان کے بھائی (عبید اللہ بن جحش) کا انتقال ہوا۔ پس انھوں نے ایک خوشبو منگائی اور اس کو لگایا۔ پھر فرمایا بخدا مجھے خوشبو کی ضرورت نہ تھی مگر میں نے رسول صلی اللہ علیہ و آلہ و سلم کا یہ فرمان سنا ہے کہ جو عورت اللہ پر اور قیامت کے دن پر ایمان رکھتی ہو اس کے لیے جائز نہیں کہ وہ کسی میت پر تین دن سے زیادہ سوگ منائے لیکن اپنے شوہر کی وفات پر چار مہینے اور دس دن تک سوگ منائے۔ زینب بنت ابی سلمہ نے کہا کہ میں نے اپنی والدہ ام سلمہ سے سنا وہ فرماتی تھیں کہ ایک عورت رسول صلی اللہ علیہ و آلہ و سلم کے پاس آئی اور بولی یا رسول اللہ میری بیٹی کے شوہر کا انتقال ہو گیا ہے (اور وہ اب عدت گزار رہی ہے) اور اس کی آنکھیں دکھ آئی ہیں تو کیا میں اس کی آنکھوں میں سرمہ ڈال سکتی ہوں؟ آپ صلی اللہ علیہ و آلہ و سلم نے فرمایا نہیں اس نے یہ سوال دو یا تین مرتبہ کیا اور آپ صلی اللہ علیہ و آلہ و سلم نے ہر مرتبہ یہی فرمایا۔ کہ نہیں اس کے بعد آپ صلی اللہ علیہ و آلہ و سلم نے فرمایا اب تو عدت کی مدت صرف چار مہینے اور دس دن ہے جبکہ زمانہ جاہلیت میں سال کے پورا ہونے پر ہی مینگنی پھینکتی تھی حمید کہتے ہیں کہ میں نے زینب بنت ابی سلمہ سے پوچھا کہ رسول صلی اللہ علیہ و آلہ و سلم کے اس قول کا مطلب کیا ہے کہ وہ سال کے پورا ہونے پر مینگنی پھینکتی تھی؟ زینب نے کہا کہ زمانہ جاہلیت میں جب کسی عورت کا شوہر مر جاتا تھا تو وہ ایک کوٹھری میں گھس جاتی اور پھٹے پرانے کپڑے پہنتی اور زیب و زینت کے لیے نہ کو یہ خوشبو لگا سکتی اور نہ کوئی اور چیز یہاں تک کہ ایک سال گزر جاتا جب ایک سال پورا ہو جاتا تو اس کے پس ایک جانور گدھا یا بکری یا کوئی پرندہ لایا جاتا اس سے وہ اپنے بدن کو رگڑتی اور ایسا کم ہی ہوتا کہ وہ پرندہ جس سے جسم رگڑا جاتا وہ زندہ بچ جاتا ہو (بلکہ اکثر مر جاتا تھا) پھر وہ باہر نکلتی اور اس کو ایک مینگنی دی جاتی جس کو وہ پھینکتی اس کے بعد وہ عدت سے نکلتی پھر جو چاہتی خوشبو وغیرہ لگاتی ابو داؤد کہتے ہیں کہ حفش سے مراد چھوٹا کمرہ ہے۔

شوہر کی وفات کے بعد عورت اس کے گھر میں عدت گزارے

عبد اللہ بن مسلمہ، مالک، سعد بن اسحاق بن کعب بن عجرہ، زینب بنت ابی سلمہ سے روایت ہے کہ فریعہ بنت مالک بن سنان جو حضرت ابو سعید خذری کی بہن ہیں وہ فرماتی ہیں کہ میں رسول اللہ صلی اللہ علیہ و آلہ و سلم کی خدمت میں حاضر ہوئی اور دریافت کیا کہ یا رسول اللہ صلی اللہ علیہ و آلہ و سلم کیا میں اپنے قبیلہ بنی خذرہ میں چلی جاؤں؟ کیونکہ اس کا شوہر اپنے بھاگے ہوئے غلاموں کو ڈھونڈنے نکلا تھا جب وہ غلاموں سے جا ملا تو قدوم (ایک جگہ کا نام ہے) میں مار ڈالا فریعہ کہتی ہیں کہ میں نے رسول اللہ صلی اللہ علیہ و آلہ و سلم سے پوچھا کہ کیا میں اپنے گھر والوں کے پاس چلی جاؤں کیونکہ میرے شوہر نے میرے لیے کوئی گھر نہیں چھوڑا جو اس کی ملکیت ہو اور نہ ہی کوئی نفقہ (خرچ کا سامان) چھوڑا ہے تو رسول اللہ صلی اللہ علیہ و آلہ و سلم نے فرمایا ہاں تو چلی جا پس میں وہاں سے نکل کر حجرہ میں (یا مسجد میں) آئی تو آپ صلی اللہ علیہ و آلہ و سلم نے مجھے بلایا اور پوچھا کہ تو نے کیا بیان کیا تھا؟ تو میں نے دوبارہ واقعہ ذکر کیا آپ صلی اللہ علیہ و آلہ و سلم نے فرمایا تو اسی گھر میں رہ جب تک کہ عدت پوری ہو فریعہ کہتی ہیں کہ پھر میں نے اسی گھر میں چار مہینے دس دن گزارے جب حضرت عثمان کا دور خلافت آیا تو انہوں نے میرے پاس ایک قاصد بھیج کر یہ مسئلہ دریافت کیا میں نے سارا قصہ عرض کیا پس انہوں نے اس کی پیروی کی اور اسی کے مطابق فیصلہ کیا۔

ان کی رائے جن کے نزدیک مطلقہ کے لیے نقل مکانی درست ہے

احمد بن محمد، موسیٰ بن مسعود، شبل، ابن ابی نجیح، عطاء، زینب بنت ابی سلمہ، حضرت عبداللہ بن عباس سے روایت ہے کہ یہ آیت وَالَّذِینَ یُتَوَفَّونَ مِنکُم وَیَذَرُونَ اَزوَاجاً وَّصِیَّۃ لِّاَزوَاجِھِم مَتَاعًا اِلَی الحَولِ غَیرَ اِخرَاج منسوخ ہو گئی اس کی رو سے اس پر لازم تھا کہ وہ اپنے شوہر کے گھر میں عدت گزارے اب عورت کو اختیار ہے کہ جہاں چاہے عدت گزارے (خواہ شوہر کے گھر میں خواہ اپنے میکے میں) اور اللہ کے قول غیر اخراج کی یہی مراد ہے عطاء نے کہا اگر عورت چاہے تو اپنے خاوند کے لوگوں کے پاس عدت گزارے اور وصیت کے مطابق اس کے گھر میں رہے اور اگر چاہے تو وہاں سے نکل جائے جیسا کہ اللہ تعالی کا ارشاد ہے فَإِنْ خَرَجْنَ (فَلَا جُنَاحَ عَلَیكُمْ فِیمَا فَعَلْنَ فِیٓ اَنْفُسِهِنَّ بِالْمَعْرُوْفِ) 2۔ البقرۃ:234) یعنی اگر وہ عدت کے دوران اس گھر سے نکل جائیں تو تم پر کوئی گناہ نہیں عطاء نے کہا کہ اس کے بعد آیت میراث نازل ہوئی تو سکنی منسوخ ہو گیا اب عورت کو اختیار ہے جہاں چاہے عدت گزارے۔

عدت گزار نے والی عورت کو کن چیزوں سے پرہیز کرنا چاہیے

یعقوب بن ابراہیم، یحیی بن ابی بکیر، ابراہیم بن طحان، ہشام بن حسنا، عبداللہ بن جراح، عبداللہ بن بکر، ہشام، حضرت زینب بنت کعب بن عجرہ، حضرت ام عطیہ سے روایت ہے کہ نبی صلی اللہ علیہ و آلہ و سلم نے فرمایا کوئی عورت کسی کے مر نے پر تین دن سے زائد سوگ نہ منائے سوائے اپنے شوہر کی موت کے اپنے شوہر کی موت پر وہ چار مہینے اور دس دن سوگ منائے اور عدت کے دوران رنگین کپڑا نہ پہنے مگر دھاری دار کپڑا اور نہ سرمہ لگائے اور نہ خوشبو لگائے لیکن جب حیض سے فارغ ہو تو تھوڑا سا قسط اور اظفار لگا سکتی ہے (یہ دونوں خوشبوؤں کے نام ہیں) دوسری روایت میں یوں ہے کہ وہ رنگین کپڑا نہ پہنے مگر دھویا ہوا نیز مہندی بھی نہ لگائے۔

ہارون بن عبد اللہ، مالک بن عبدالواحد، یزید بن ہارون ہشام، حفصہ، حضرت ام عطیہ سے ایک دوسری سند کے ساتھ روایت ہے کہ اس کے ایک راوی یزید نے کہا کہ میرا خیال ہے اس میں لا تختضب بھی ہے اور ہارون نے یہ الفاظ زیادہ ذکر کیے ہیں۔وَلَا تَلْبَسُ ثَوْبًا مَصْبُوغًا إِلَّا ثَوْبَ عَصْبٍ

زہیر بن حرب، یحیی بن بکیر، ابراہیم، طہمان بریل، حسن بن مسلم، صفیہ، بنت، شیبہ، زوجہ رسول حضرت ام سلمہ سے روایت ہے کہ نبی صلی اللہ علیہ و آلہ و سلم نے فرمایا جس عورت کا شوہر مر جائے وہ عورت نہ کسی قسم کا رنگا ہوا کپڑا پہنے اور نہ گیرو کا نہ زیور پہنے نہ مہندی لگائے اور نہ سرمہ۔

احمد بن صالح، ابن وہب، مخرمہ، مغیرہ بن ضحاک، ام حکیم بنت اسید کی والدہ سے روایت ہے کہ ان کے شوہر کا انتقال ہو گیا اور ان کی آنکھیں دکھتی تھیں تو وہ جلا (ایک قسم کا سرمہ) لگاتی تھیں انہوں نے اپنے خادمہ کو حضرت ام سلمہ کے پاس بھیجا کہ وہ سرمہ لگایا کریں یا نہیں؟ حضرت ام سلمہ نے فرمایا نہیں ہاں اگر ضرورت شدید ہو تو رات کو لگائیں اور دن میں پونچھ ڈالیں پھر حضرت ام سلمہ نے حدیث بیان کرتے ہوئے کہا کہ جب ان کے پہلے شوہر ابو سلمہ انتقال کر گئے تو وہ اپنی آنکھوں میں ایلوا لگایا کرتی تھیں رسول اللہ صلی اللہ علیہ و آلہ و سلم تشریف لائے تو پوچھا یہ کیا ہے؟ میں نے عرض کیا یا رسول اللہ یہ ایلوا ہے اس میں خوشبو نہیں ہے آپ صلی اللہ علیہ و آلہ و سلم نے فرمایا یہ تو چہرہ کو جوان کر دیتا ہے (یعنی خوشنما بنا دیتا ہے) لہذا اس کو نہ لگا مگر یہ کہ رات کو لگا اور دن کو نکال ڈال اسی طرح خوشبو یا مہندی لگا کر کنگھی نہ کر کیونکہ یہ خضاب ہے میں نے عرض کیا یا رسول اللہ پھر میں اپنا سر کس چیز سے دھوؤں؟ آپ صلی اللہ علیہ و آلہ و سلم نے فرمایا بیری کے پتے سے لتیھڑ کر اپنا سر دھو۔

حاملہ عورت کی عدت کا بیان

سلیمان بن داؤد، ابن وہب، یونس، عتبہ، حضرت عبید اللہ بن عبداللہ بن عتبہ سے روایت ہے کہ ان کے والد نے عمر بن ارقم زہری کو لکھا کہ وہ سبیعہ بنت حارث اسلمی کے پاس جائیں اور ان سے اس حدیث کے بارے میں دریافت کریں جو رسول اللہ صلی اللہ علیہ و آلہ و سلم نے ان کے سوال کے جواب میں ارشاد فرمائی تھی۔ پس عمر بن عبداللہ نے عبداللہ بن عتبہ کو جواب میں لکھا کہ سبیعہ نے مجھ سے بیان کیا کہ میں سعد بن خولہ کے نکاح میں تھی جن کا تعلق بنی عامر بن لوئی سے تھا وہ جنگ بدر میں شریک رہے اور حجۃ الوداع کے موقعہ پر ان کا انتقال ہوا۔ اور اس وقت میں حاملہ تھی۔ ان کے انتقال کے کچھ ہی دیر بعد میرے یہاں بچے کی پیدائش ہوئی۔ جب میں نفاس سے فارغ ہوئی تو میں نے اس غرض سے زیب و زینت اختیار کی کہ میرے لیے کوئی پیغام نکاح آئے۔ پس بنی عبدالدار کا ایک شخص جس کا نام ابو السنابل بن بعکک تھا میرے پاس آیا اور بولا کیا بات ہے کہ میں تم کو زیب و زینت کے ساتھ دیکھ رہا ہوں کیا تم نکاح کی متمنیٰ ہو؟ بخدا تم نکاح نہیں کر سکتیں جب تک کہ چار ماہ دس دن عدت کے نہ گزر جائیں سبیعہ کہتی ہیں کہ جب میں نے ابو السنابل کی یہ بات سنی تو شام کے وقت میں نے اپنے کپڑے پہنے اور رسول صلی اللہ علیہ و آلہ و سلم کی خدمت میں حاضر ہوئی اور آپ صلی اللہ علیہ و آلہ و سلم سے ابو السنابل کی بات کہی آپ صلی اللہ علیہ و آلہ و سلم نے فرمایا تجھ کو وضع حمل ہو گیا ہے تو اب تو حلال ہو گئی ہے اگر تو چاہے تو نکاح کر سکتی ہے ابن شہاب کہتے ہیں کہ مجھے اس میں کوئی قباحت معلوم نہیں ہوتی کہ کوئی عورت بچہ کی پیدائش کے فورا بعد نکاح کرے اگرچہ اس کو دم نفاس جاری ہی کیوں نہ ہو مگر یہ ضروری ہے کہ شوہر اس سے جماع نہ کرے جب تک کہ وہ نفاس سے فارغ نہ ہو جائے پہلے یہ عمومی حکم نازل ہوا کہ عورتیں شوہر کی وفات کے بعد چار ماہ دس دن تک اپنے آپ کو روکے رکھیں یعنی اپنی مدت عدت کی گزاریں بعد میں اس میں حاملہ عورتوں کا استثناء کیا گیا کہ ان کی عدت وضع حمل ہے

عثمان بن ابی شیبہ، محمد بن علاء، ابن علاء، حضرت عبداللہ رضی اللہ عنہ سے روایت ہے کہ وہ کہتے تھے کہ جو چاہے مجھ سے مباہلہ کر لے کہ چھوٹی سورہ نساء (یعنی سورہ طلاق) الْأَرْبَعَۃ الْأَشْهُرِ وَعَشْرًا کے بعد نازل ہوئی ہے

ام ولد کی عدت کا بیان

قتیبہ بن سعید، محمد بن جعفر، ابن مثنی، عبدالاعلی، سعید مطر، بن حیوہ قبیصہ بن ذویب، حضرت عمرو بن العاص رضی اللہ عنہ سے روایت ہے کہ انہوں نے کہا کہ ہم سے ان کی سنت نہ چھپاؤ اور ابن المثنی نے کہا کہ نبی صلی اللہ علیہ و آلہ و سلم کی سنت آپ صلی اللہ علیہ و آلہ و سلم نے فرمایا جس عورت کا شوہر مر جائے اس کی عدت چار ماہ دس دن ہے یعنی ام والد کی

جس عورت تین طلاقیں ہو جائیں وہ سابقہ عورت سے نکاح نہیں کر سکتی تاوقتیکہ دوسرے شخص سے نکاح نہ کرے

مسدد، ابو معاویہ، اعمش، ابراہیم، اسود، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم سے یہ مسئلہ دریافت کیا گیا کہ ایک شخص نے اپنی بیوی کو تین طلاقیں دے دی اور اس عورت نے دوسرے مرد سے نکاح کر لیا وہ اس کے پاس گیا مگر اس نے جماع سے قبل ہی طلاق دے دی تو کیا وہ اب پہلے شوہر کے لیے حلال ہو جائے گی؟ آپ صلی اللہ علیہ و آلہ و سلم نے فرمایا وہ عورت پہلے شوہر کے لیے اس وقت تک حلال نہیں ہو سکتی جب تک وہ دوسرے شوہر سے اور وہ شوہر اس سے لذت جماع حاصل نہ کر لے

زنا سخت ترین گناہ ہے

محمد بن کثیر، سفیان، منصور، ابو وائل، عمرو بن شرحبیل، حضرت عبداللہ بن مسعود رضی اللہ عنہ سے روایت ہے کہ میں نے رسول صلی اللہ علیہ و آلہ و سلم سے پوچھا کہ کون سا گناہ سب سے بڑا ہے؟ آپ صلی اللہ علیہ و آلہ و سلم نے فرمایا اللہ کے ساتھ کسی کو شریک ٹھہرانا حالانکہ وہی تیرا خالق ہے میں نے پھر پوچھا اس کے بعد سب سے بڑا گناہ کون سا ہے؟ آپ صلی اللہ علیہ و آلہ و سلم نے فرمایا اس خیال سے اپنے بچے کو قتل کر دینا کہ تیرے رزق میں وہ تیرا شریک ہو جائے گا میں نے پھر پوچھا کہ اس کے بعد سب سے بڑا گناہ کون سا ہے؟ آپ صلی اللہ علیہ و آلہ و سلم نے فرمایا پڑوسی کی بیوی سے زنا کرنا (یعنی ایک تو زنا بذات خود گناہ ہے اس پر پڑوسی کے حق پر ڈاکہ ڈالنا دوسرا گناہ ہے) فرمایا اس کی تائید میں یہ آیت نازل ہوئی (ترجمہ) جو لوگ اللہ کے ساتھ کسی کو شریک نہیں ٹھہراتے حق کے بغیر کسی جان کو قتل نہیں کرتے اور زنا نہیں کرتے الخ

احمد بن ابراہیم، حجاج، ابن جریح، ابو زبیر، حضرت جابر بن عبداللہ رضی اللہ عنہ سے روایت ہے کہ ایک انصاری کی لونڈی جس کا نام مسیکہ تھا وہ نبی صلی اللہ علیہ و آلہ و سلم کی خدمت میں حاضر ہوئی اور بولی میرا آقا مجھے پیشہ کرانے پر مجبور کرتا ہے تو یہ آیت نازل ہوئی(وَلَا تُكْرِهُوْا فَتَیٰتِكُمْ عَلَی الْبِغَاۗءِ اِنْ اَرَدْنَ تَحَصُّنًا لِّتَبْتَغُوْا عَرَضَ الْحَیٰوۃ الدُّنْیا) 24۔ النور:33) تم اپنی باندیوں کو بدکاری پر مجبور نہ کرو جو پاک دامن رہنا چاہتی ہیں)

عبیداللہ بن معاذ، معتمر کے والد سے روایت ہے کہ جو یہ ارشاد خداوندی ہے ومن یکرھہن فان اللہ الخ یعنی جو شخص ان کو بدکاری پر مجبور کرے گا تو اللہ تعالی ان کی زبردستی کے بعد بخشنے والا اور مہربان ہے اس کا مفہوم بیان کرتے ہوئے سعید بن ابی الحسن نے کہا کہ وہ ان مجبور اور بے بس لونڈیوں کو بخشنے والا ہے


روزوں کا بیان

روزہ کی فرضیت

احمد بن محمد بن شبویہ، علی بن حسین بن واقد، یزید، حضرت ابن عباس رضی اللہ عنہ سے روایت ہے کہ اللہ تعالی کا ارشاد ہے (ترجمہ) اے ایمان والو تم پر روزہ فرض کیا گیا ہے جس طرح کہ تم سے پہلے والے لوگوں پر فرض کیا گیا تھا عہد رسالت میں یہ معمول تھا کہ جب لوگ عشاء کی نماز پڑھ چکتے تو ان پر کھانا پینا اور عورتوں سے جماع کرنا حرام ہو جاتا اور یہ روزہ اگلی رات تک چلتا پس ایک مرتبہ ایک شخص نے اپنے نفس کے ساتھ خیانت کی اور اپنی بیوی سے جماع کر لیا حالانکہ وہ عشاء کی نماز پڑھ چکا تھا مگر روزہ افطار نہیں کیا تھا اللہ تعالی نے چاہا کہ لوگوں کے لیے آسانی ہو۔ رخصت اور منفعت ہو تو ارشاد ہوا عَلِمَ اللَّهُ أَنَّکُمْ کُنْتُمْ تَخْتَانُونَ أَنْفُسَکُمْ یعنی اللہ نے تمھارے دلوں کی چوری پکڑ لی پس اس نے تمھارا قصور معاف کر دیا اور تم سے درگزر کیا۔ اور یہ حکم اس لیے نازل فرمایا کہ اللہ ان کو نفع پہنچائے اور ان کے لیے رخصت اور آسانی ہو۔

نصر بن علی ابن نصر، ابو احمد، اسرائیل، ابی اسحاق ، حضرت براء بن عازب رضی اللہ تعالی سے روایت ہے کہ جب کوئی شخص روزہ رکھتا ہے اور افطار کیے بغیر (غروب آفتاب کے بعد) سو جاتا تو اگلی رات تک وہ کھا پی نہیں سکتا تھا ایک مرتبہ صرمہ بن قیس انصاری اپنی بیوی کے پاس آئے اس حال میں کہ وہ روزہ سے تھے پوچھتا پاس کھانے کی کوئی چیز ہے؟ (جس سے روزہ افطار کر سکوں) وہ بولی نہیں مگر میں جاتی ہو اور کچھ تلاش کر کے لاتی ہوں۔ وہ چلی گئی اور اس دوران ان کی آنکھ لگ گئی جب وہ واپس آئی (اور سوتے ہوئے پایا تو) بولی۔ افسوس اب کھانے پینے سے محروم ہو گئے۔ پھر دوسرے دن دوپہر تک بھوک کی شدت سے ان پر غشی چھا گئی اور وہ دن بھر اپنے کھیت پر کام کیا کرتے تھے۔ آپ صلی اللہ علیہ و آلہ و سلم سے اس کا ذکر ہوا تو آپ صلی اللہ علیہ و آلہ و سلم پر یہ آیت نازل ہوئی (تر جمہ) حلال ہوا تمھارے لیے عورتوں سے جماع کرنا روزہ کی راتوں میں راوی نے یہ آیت کو من الفجر تک پڑھا

آیت قرآنی وعلی الذین یطیقونہ فد یتہ کی منسوخی کا بیان

قتیبہ بن سعید، بکر، ابن مضر، عمر بن حارث، بکیر، یزید، حضرت سلمہ بن اکوع سے روایت ہے کہ جب یہ آیت (وَعَلَی الَّذِینَ یطِیقُوْنَهٗ فِدْیۃ طَعَامُ مِسْكِینٍ) 2۔ البقرۃ:184) نازل ہوئی جو اس کے بعد ہے اس نے اس آیت کو منسوخ کر دیا۔

احمد بن محمد، علی بن حسین، یزید، عکرمہ، ابن عباس سے روایت کہ جب یہ آیت نازل ہوئی (وَعَلَی الَّذِینَ یطِیقُوْنَهٗ فِدْیۃ طَعَامُ مِسْكِینٍ) 2۔ البقرۃ:184) یعنی جو لوگ باوجود طاقت و قوت کے روزہ نہ رکھنا چاہیں تو ان پر بطور فدیہ دینا چاہتا وہ فدیہ دیتا ہے اور اس کے روزہ کی تکمیل سمجھی جاتی۔ اس کے بعد اللہ تعالی نے ارشاد فرمایا (ترجمہ) جو شخص اپنے طور پر مزید بھلائی کرنا چاہے تو اس کے حق میں بہتر ہے مگر روزہ رکھنا ہی تمھارے لیے بہتر ہے۔ اس کے بعد یہ حکم نازل ہوا کہ (ترجمہ) تم میں سے جو شخص ماہ رمضان کو پائے وہ اس کے روزے رکھے البتہ جو شخص بیمار ہو یا حالت سفر میں ہو تو انپے روزوں کی گنتی دوسرے دنوں میں پوری کر لے۔

اس کا بیان کہ حکم قرآنی جو لوگ باوجود قوت کے روزہ نہ رکھیں وہ ایک مسکین کو کھانا کھلا دیں اب بھی بوڑھے مرد اور عورت اور حاملہ عورتوں کے لیے باقی ہے

موسیٰ بن اسماعیل، ابان، قتادہ، عکرمہ، حضرت عبداللہ بن عباس سے روایت ہے کہ حاملہ اور دودھ پلانے والی عورت کے لیے یہ حکم اب بھی باقی ہے۔

ابن مثنی، ابن عدی، سعید، قتادہ، عزرہ، سعید بن جبیر، حضرت عبداللہ بن عباس سے مروی ہے کہ وَعَلَی الَّذِینَ یطِیقُونَهُ فِدْیۃ طَعَامُ مِسْکِینٍ الخ یہ رخصت تھی جو بوڑھے مرد اور عورت کے لیے جبکہ وہ باوجود قدرت کے روزہ نہ رکھنا چاہیں تو روزہ نہ رکھیں اور ہر روزہ کے بدلہ میں ایک مسکین کو کھانا کھلا دیں اسی طرح یہ رخصت حاملہ اور مرضعہ کے لیے تھی جبکہ وہ خوف محسوس کریں ابو داؤد نے کہا یعنی اپنے بچوں کے نقصان کا کہ وہ روزہ نہ رکھیں اور اس کے بدلہ میں ایک مسکین کو کھانا کھلا دیں۔

مہینہ کبھی انتیس دن کا بھی ہوتا ہے

سلیمان بن حرب، شعبہ، اسود، بن قیس، سعید بن عمرو، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے فرمایا ہم ان پڑھ لوگ ہیں ہم حساب کتاب نہیں جانتے مہینہ یوں ہوتا ہے یوں ہوتا ہے اور یوں ہوتا ہے (یعنی آپ صلی اللہ علیہ و آلہ و سلم نے ہاتھ کی انگلیوں سے بتایا) سلیمان نے کہا تیسری مرتبہ میں ایک انگلی کو بند کر لیا یعنی یہ بتایا کہ مہینہ کبھی انتیس دن کا ہوتا ہے اور کبھی تیس دن کا ۔

سلیمان بن داؤد، حماد ایوب، نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے فرمایا کہ کبھی مہینہ انتیس دن کا ہوتا ہے پس جب تک چاند نہ دیکھو روزہ نہ رکھو اور اس طرح روزہ موقوف نہ کرو جب تک کہ چاند نہ دیکھ لو اور اگر اس دن مطلع ابر آلود ہو تو تیس کی گنتی پوری کرو راوی کا بیان ہے کہ ابن عمر شعبان کی انتیس تاریخ کو چاند دیکھتے اگر دکھائی دے جاتا تو ٹھیک اور اگر اس دن مطلع آبر آلود نہ ہوتا اور لوگوں کو چاند نظر نہ آتا تو اگلے دن روزہ نہ رکھتے لیکن اگر مطلع ابر آلود ہوتا یا گرد غبار ہوتا تو اگلے دن روزہ رکھتے (یعنی یوم الشک میں) راوی کہتے ہیں کہ ابن عمر روزہ سب لوگوں کے ساتھ موقوف کرتے اس میں اپنے حساب کا خیال نہ کرتے۔

حمید بن مسعدہ، عبدالوہاب، ایوب، حضرت عمر بن عبدالعزیز نے اہل بصرہ کو لکھا کہ ہمیں رسول اللہ صلی اللہ علیہ و آلہ و سلم کی یہ حدیث پہنچی ہے جیسا کہ ابن عمر کی حدیث میں ہے اور اس حدیث میں یہ اضافہ ہے کہ اچھا اندازہ یہ ہے کہ جب ہم شعبان کا چاند فلاں فلاں دن دیکھیں تو رمضان کا چاند خدا نے چاہا تو فلاں دن ہو گا لیکن اگر چاند اس سے پہلے نظر آ جائے تو رمضان اسی حساب سے ہو گا جس دن چاند دیکھا ہے (کیونکہ شریعت میں اعتبار روایت کا ہے نہ کہ اندازہ کا)

احمد بن منیع ابن ابی زائدہ، عیسیٰ بن دینار، عمرو بن حارث، ابن ابی ضرار، حضرت عبداللہ بن مسعود نے کہا ہم نے رسول اللہ صلی اللہ علیہ و آلہ و سلم کے ساتھ کئی رمضان گزارے ان میں انتیس تاریخ کے رمضان زیادہ اور تیس تاریخ والے کم تھے۔

مسدد، یزید، بن زریع، خالد، عبدالرحمن، حضرت ابو بکرہ سے روایت ہے کہ رسول اللہ صلی اللہ علیہ و آلہ و سلم نے فرمایا دونوں عید کے مہینے کم نہیں ہوتے یعنی رمضان کے اور ذوالحجہ کے

چاند دیکھنے میں اگر لوگوں سے غلطی ہو جائے

محمد بن عبید حماد، ایوب، محمد بن منکدر، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا عیدالفطر اس دن ہے جس دن تم افطار کرو اور عید الاضحیٰ اس دن ہے جس دن تم قربانی کرو اور سارا عرفات ٹھہر نے کی جگہ ہے اور سارا منیٰ قربان گاہ ہے اور مکے کے تمام راستے قربانی کی جگہ ہیں اور سارا مزدلفہ وقوف کی جگہ ہے۔

جب رمضان کے چاند پر ابر ہو

احمد بن حنبل، عبدالرحمن، بن مہدی، معاویہ بن صالح، عبداللہ بن ابی قیس، حضرت عائشہ سے روایت ہے کہ رسول اللہ صلی اللہ علیہ و آلہ و سلم شعبان کی تاریخوں کو جس قدر اہتمام سے یاد رکھتے تھے اتنا کسی اور مہینہ کی تاریخوں کو یاد نہیں رکھتے تھے پھر جب رمضان کا چاند ہوتا تو روزے رکھتے اور اگر اس دن مطلع صاف نہ ہوتا (اور چاند نظر نہ آتا تو) شعبان کے تیس دن پورے کرتے اور پھر روزے رکھتے (یوم الشک میں روزہ نہ رکھتے)

محمد بن صباح، بزار، جریر بن عبدالرحمن، منصور، ربعی، حراش، حضرت حذیفہ سے روایت ہے کہ رسول اللہ صلی اللہ علیہ و آلہ و سلم نے فرمایا رمضان کو مقدم مت کرو جب تک کہ چاند دیکھ نہ لو یا تیس کی گنتی پوری نہ کر لو اس کے بعد روزے رکھتے رہو جب تک کہ (عید کا) چاند نہ دیکھ لو یا تیس روزے پورے کرو۔

اگر انتیس رمضان کو شوال کا چاند نظر نہ آئے تو تیس روزے پورے کرو

حسن بن علی، حسین بن زائدہ، سماک، عکرمہ، حضرت عبداللہ بن عباس سے روایت ہے کہ رسول اللہ صلی اللہ علیہ و آلہ و سلم نے فرمایا ایک یا دو دن پہلے سے روزہ رکھ کر رمضان کا استقبال مت کرو الا یہ کہ ان دنوں میں کوئی عادۃً روزہ رکھتا ہوا اور روزہ مت رکھو جب تک کہ چاند نہ دیکھ لو اور پھر روزہ رکھتے رہو یہاں تک کہ شوال کا چاند دیکھ لو اگر اس دن مطلع پر ابر ہو (اور چاند نظر نہ آئے) تو تیس کی گنتی پوری کرو اور اس کے بعد روزہ موقوف کر دو اور مہینہ کبھی انتیس دن کا بھی ہوتا ہے ابو داؤد کہتے ہیں کہ اس روایت کو حاتم بن ابی صغیرہ شعبہ اور حسن بن صالح نے سماک سے اسی معنی و مفہوم کے ساتھ روایت کیا ہے لیکن انہوں نے أَفْطِرُوا کا لفظ ذکر نہیں کیا۔

رمضان کو مقدم کر نے کا بیان

موسیٰ بن اسماعیل، حماد، ثابت، مطرف، حضرت عمران بن حصین سے روایت ہے کہ رسول اللہ صلی اللہ علیہ و آلہ و سلم نے ایک شخص سے فرمایا کیا تو نے شعبان کے آخر کے روزے رکھے؟ اس نے کہا نہیں آپ صلی اللہ علیہ و آلہ و سلم نے فرمایا جب رمضان کے روزے پورے ہو جائیں تو ایک روزہ رکھ ایک راوی کی روایت میں یوں ہے کہ آپ صلی اللہ علیہ و آلہ و سلم نے فرمایا دو روزے رکھ۔

ابراہیم بن علاء، ولید بن مسلم، عبداللہ بن علاء، حضرت ابو الازہر المغیرہ بن فروہ سے روایت ہے کہ حضرت معاویہ لوگوں میں کھڑے ہوئے دیر مستحل پر جو کہ حمص پر ہے اور فرمایا اے لوگو ہم نے فلاں دن چاند دیکھا اور ہم تو پہلے سے روزے رکھیں گے جو چاہے وہ بھی رکھے مالک بن ہبیرہ سبائی کھرے ہوئے اور بولے تم نے یہ بات رسول اللہ صلی اللہ علیہ و آلہ و سلم سے سنی ہے یا صرف تمھاری اپنی رائے ہے؟ فرمایا میں نے رسول اللہ صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے شعبان کے آخر اور رمضان کے شروع میں روزے رکھو۔

سلیمان بن عبدالرحمن، ولید نے کہا میں نے ابو عمرو اوزاعی سے سنا کہ سرہ سے مراد اس کا اول ہے۔

احمد بن عبدالوحد، ابو مسہر، سعید بن عبدالعزیز سے روایت ہے کہ سرہ سے مراد اولہ ہے۔

اگر ایک شہر میں دوسرے شہر سے ایک رات پہلے چاند نظر آ جائے

موسیٰ بن اسماعیل، ابن جعفر، محمد بن ابی حرملہ، حضرت کریب سے روایت ہے کہ ام الفضل بنت الحارث نے ان کو ملک شام میں حضرت معاویہ کے پاس بھیجا وہ کہتے ہیں کہ میں ملک شام گیا اور جو مقصد تھا وہ پورا کیا ابھی میں شام میں ہی تھا کہ رمضان کا چاند ہو گیا ہم نے جمعہ کی رات میں چاند دیکھا پھر میں رمضان کے آخر میں مدینہ آیا تو ابن عباس نے سفر کا حال چال پوچھا چاند کا ذکر ہوا تو مجھ سے پوچھا کہ تم نے چاند کب دیکھا تھا؟ میں نے کہا جمعہ کی رات میں ابن عباس نے مجھ سے پوچھا کہ کیا تم نے خود دیکھا تھا میں نے کہا ہاں میں نے بھی اور دوسرے لوگوں نے بھی دیکھا اور اگلے دن حضرت معاویہ اور باقی تمام لوگوں نے روزہ رکھا ابن عباس نے کہا کہ ہم نے سنیچر کی رات میں چاند دیکھا پس ہم روزے رکھتے رہیں گے یہاں تک کہ تیس دن پورے ہو جائیں یا ہم عید کا چاند دیکھ لیں میں نے کہا آپ کے لیے حضرت معاویہ کی روایت اور ان کا روزہ رکھ لینا کافی نہیں ہے؟ فرمایا نہیں ہمیں رسول اللہ صلی اللہ علیہ و آلہ و سلم نے ایسا ہی حکم کیا ہے (یعنی آپ صلی اللہ علیہ و آلہ و سلم نے روایت پر ہی عمل کا حکم فرمایا ہے)

یوم الشک کو روزہ رکھنا مکروہ ہے

محمد بن عبداللہ بن نمیر، ابو خالد، احمر، عمرو بن قیس، ابو اسحاق ، حضرت صلہ سے روایت ہے کہ ہم حضرت عمار کے پاس تھے جس دن کہ شک واقع ہوا (یعنی یہ کہ یہ مہینہ شعبان کا ہے یا رمضان شروع ہو چکا ہے) عمار کے پاس بکری کا گوشت آیا پس کچھ لوگوں نے کھانے سے اجتناب کیا (کیونکہ وہ روزہ سے تھے) عمر نے کہا جس نے اس دن روزہ رکھا اس نے حضرت ابو القاسم کی نافرمانی کی۔

جو شخص روزہ رکھ کر شعبان کو رمضان سے ملا دے

مسلم بن ابراہیم، ہشام، یحیی بن ابی کثیر، ابو سلمہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا تم میں سے کوئی شخص رمضان سے ایک یا دو دن پہلے روزہ نہ رکھے ہاں وہ شخص روزہ رکھ سکتا ہے جس کو عادت ہو اور اتفاق سے وہ دن اس کی عادت کے مطابق ہو جائے۔

احمد بن حنبل، محمد بن جعفر، شعبہ، محمد بن ابراہیم، ابو سلمہ، حضرت ام سلمہ سے روایت ہے کہ رسول اللہ صلی اللہ علیہ و آلہ و سلم کے کسی مہینہ میں پورے مہینہ کے روزے نہیں رکھتے تھے سوائے شعبان کے کہ اس کو آپ صلی اللہ علیہ و آلہ و سلم رمضان سے ملا دیتے تھے۔

آخر شعبان میں روزہ رکھنے کی کراہت

قتیبہ بن سعید، حضرت عبدالعزیز بن محمد سے روایت ہے کہ عبادہ بن کثیر مدینہ میں آئے تو حضرت علاء کے پاس گئے اور ان کا ہاتھ پکڑ کر اٹھایا اور کہا یہ یعنی علاء اپنے والد کے واسطہ سے حضرت ابو ہریرہ سے روایت کرتا ہے کہ رسول اللہ صلی اللہ علیہ و آلہ و سلم نے فرمایا جب آدھا شعبان گزر جائے تو روزہ نہ رکھو اس کے بعد حضرت علاء نے کہا اے اللہ بلاشبہ میرے والد نے مجھ سے حدیث بیان کی (حضرت ابو ہریرہ سے) کہ رسول اللہ صلی اللہ علیہ و آلہ و سلم نے ایسا ہی فرمایا ہے۔

شوال کا چاند دیکھنے کی دو آدمیوں کی شہادت

محمد بن عبدالرحیم، ابو یحیی، بزار، سعید بن سلیمان، عباد، ابو مالک، حضرت حسین بن الحارث الجدلی سے روایت ہے کہ مکہ کے امیر نے خطبہ پڑھا پھر کہا کہ رسول اللہ صلی اللہ علیہ و آلہ و سلم نے ہم سے عہد لیا کہ ہم حج کے ارکان چاند دیکھ کر ادا کریں اور اگر خود نہ دیکھ پائیں تو دو معتبر آدمی گواہی دیں اور پھر ان کی گواہی پر ارکان کی ادائیگی کریں ابو مالک کہتے ہیں کہ میں نے حسین بن حارث سے پوچھا کہ امیر کون تھا؟(یعنی اس کا نام کیا تھا) انہوں نے کہا مجھے معلوم نہیں ہے پھر اس کے بعد جب دوبارہ مجھ سے ان کی ملاقات ہوئی تو انہوں نے کہا کہ امیر مکہ کا نام حارث بن حاطب تھا جو کہ محمد بن حاطب کے بھائی ہیں اس کے بعد امیر نے یہ بھی کہا تھا کہ تم میں وہ شخص موجود ہے جو اللہ اور اس کے رسول کے احکامات کو مجھ سے بہتر جانتا ہے اور اسی نے یہ بات گواہی دیکر کہی کہ رسول اللہ صلی اللہ علیہ و آلہ و سلم نے یہ فرمایا تھا اور یہ کہتے ہوئے امیر نے اپنے ہاتھ سے ایک شخص کی طرف اشارہ کیا حسین بن حارث کہتے ہیں کہ میں نے اپنے برابر والے ایک شخص سے پوچھا یہ کون ہیں؟ جس کی طرف امیر نے اشارہ کیا ہے؟ اس نے کہا یہ عبید اللہ بن عمر ہیں اور امیر نے یہ بات سچ کہی تھی کہ عبداللہ بن عمر اس سے زیادہ اللہ اور اس کے رسول کے احکامات سے واقف ہیں پس حضرت عبداللہ بن عمر نے فرمایا بیشک رسول اللہ صلی اللہ علیہ و آلہ و سلم نے ہمیں یہی حکم فرمایا ہے (کہ مناسک حج چاند دیکھ کر ادا کریں)

مسدد، خلف بن ہشام، ابو عوانہ، منصور، حضرت ربعی بن حراش سے روایت ہے کہ انہوں نے رسول اللہ صلی اللہ علیہ و آلہ و سلم کے ایک صحابی سے سنا وہ کہتے تھے کہ ایک مرتبہ لوگوں میں رمضان کے آخری دن کے سلسلہ میں اختلاف واقع ہو گیا (یعنی کچھ لوگ تیس رمضان کہتے تھے اور کچھ یکم شوال) پس نبی صلی اللہ علیہ و آلہ و سلم کی خدمت میں دو اعرابی حاضر ہوئے اور اللہ کا نام لیکر گواہی دی کہ ہم نے کل شام چاند دیکھا ہے پس رسول اللہ صلی اللہ علیہ و آلہ و سلم نے لوگوں کو روزہ کھول دینے کا حکم دیا خلف نے اپنی حدیث میں یہ اضافہ کیا ہے کہ آپ صلی اللہ علیہ و آلہ و سلم نے بھی یہ حکم فرمایا کہ کل کو سب لوگ عید گاہ میں (نماز ادا کر نے کے لیے) چلیں۔


اگر رمضان کے چاند پر ایک ہی گواہ مرتب ہو تب بھی روزہ رکھیں

محمد بن بکار بن ریان، ولید، حسن بن علی، حسین، زئداہ، سماک، عکرمہ، حضرت عبداللہ بن عباس سے روایت ہے کہ رسول اللہ صلی اللہ علیہ و آلہ و سلم کے پاس ایک اعرابی آیا اور بولا یا رسول اللہ صلی اللہ علیہ و آلہ و سلم میں نے (رمضان کا) چاند دیکھا ہے آپ صلی اللہ علیہ و آلہ و سلم نے پوچھا کہ کیا تو اس بات کی گواہی دیتا ہے کہ اللہ کے سوا کوئی معبود برحق نہیں؟ اس نے کہا ہاں میں اس کی گواہی دیتا ہوں اس کے بعد آپ صلی اللہ علیہ و آلہ و سلم نے پوچھا کہ کیا تو اس بات کی گواہی دیتا ہے کہ محمد اللہ کا رسول ہے؟ اس نے کہا ہاں میں اس کی گواہی دیتا ہوں اس کے بعد آپ صلی اللہ علیہ و آلہ و سلم نے حضرت بلال سے فرمایا کہ اے بلال لوگوں کو اس کی خبر کر دو اور ان کو چاہئے کہ وہ کل سے روزہ رکھیں۔

موسیٰ بن اسماعیل، حماد، سماک بن حرب، حضرت عکرمہ سے روایت ہے کہ ایک مرتبہ صحابہ کرام کو رمضان کے چاند کے سلسلہ میں شک ہوا (کہ ہوا یا نہیں) پس انہوں نے ارادہ کیا کہ وہ آج رات میں تراویح نہیں پڑھیں گے اور کل کو روزہ نہیں رکھیں گے اتنے میں حرہ (ایک جگہ کا نام) سے ایک اعرابی آیا اور اس نے چاند دیکھنے کی گواہی دی پس اس اعرابی کو نبی صلی اللہ علیہ و آلہ و سلم کی خدمت میں پیش کیا گیا آپ صلی اللہ علیہ و آلہ و سلم نے اس سے پوچھا کہ کیا تو اس بات کی گواہی دیتا ہے کہ اللہ کے سوا کوئی معبود نہیں اور یہ کہ میں اللہ کا رسول ہوں اس نے کہا ہاں میں اس بات کی گواہی دیتا ہوں اس کے بعد اس نے گواہی دی کہ میں نے چاند دیکھا ہے پس آپ صلی اللہ علیہ و آلہ و سلم نے حضرت بلال کو حکم فرمایا کہ لوگوں میں اس کا اعلان کر دیں کہ وہ آج رات میں تراویح بھی پڑھیں اور روزہ بھی رکھیں ابو داؤد فرماتے ہیں کہ اس حدیث کو ایک جماعت نے بسند سماک بواسطہ عکرمہ مرسلاً روایت کیا ہے مگر سوائے حماد بن سلمہ کے کسی نے بھی تراویح کا ذکر نہیں کیا۔

محمود بن خالد، عبداللہ بن عبدالرحمن، مروان، محمد بن عبداللہ بن وہب، یحیی بن عبداللہ بن سالم، ابو بکر بن نافع، حضرت عبداللہ بن عمر سے روایت ہے کہ ایک مرتبہ لوگوں نے رمضان کا چاند دیکھا تو ان کو دکھائی نہ دیا (لیکن مجھے دکھائی دیا تو) میں نے رسول اللہ صلی اللہ علیہ و آلہ و سلم سے بیان کیا آپ صلی اللہ علیہ و آلہ و سلم نے خود بھی روزہ رکھا اور لوگوں کو بھی روزہ رکھنے کا حکم فرمایا۔

سحری کھانے کی تاکید

مسدد ، عبداللہ بن مبارک، موسی، بن علی ابن رباح، ابو قیس، حضرت عمرو بن العاص سے روایت ہے کہ رسول اللہ صلی اللہ علیہ و آلہ و سلم نے فرمایا ہمارے اور اہل کتاب کے روزوں میں صرف سحری کھانے کا فرق ہے۔

سحری کو دوپہر کا کھانا بھی کہا گیا ہے

عمرو بن محمد، حماد بن خالد، معاویہ بن صالح، یونس بن سیف، حارث، بن زیاد، ابی رہم، حضرت عرباض بن ساریہ سے روایت ہے کہ رسول اللہ صلی اللہ علیہ و آلہ و سلم نے مجھ کو رمضان میں سحری کے کھانے پر مدعو کیا تو فرمایا صبح کا (یا دوپہر کا) برکت کھانا کھا لے۔

سحری کھانے کا وقت

مسدد، حماد بن زید، زید بن عبداللہ بن سوادہ، حضرت سوادہ بن حنظلہ سے روایت ہے کہ میں نے حضرت سمرہ بن جندب کو خطبہ دیتے ہوئے سنا وہ کہہ رہے تھے کہ رسول اللہ صلی اللہ علیہ و آلہ و سلم نے فرمایا بلال کی اذان تم کو سحری کھانے سے نہ روکے اور نہ آسمان کے کنارے کی وہ سفیدی جو لمبائی میں ہوتی ہے یہاں تک کہ وہ پھیل جائے۔

مسدد، یحیی، احمد بن یونس، زہیر، سلیمان، ابو عثمان، عبداللہ بن مسعود، حضرت عبداللہ بن مسعود سے روایت ہے کہ رسول اللہ صلی اللہ علیہ و آلہ و سلم نے فرمایا تم میں سے کسی کو بلال کی اذان سحری کھانے سے نہ روکے کیونکہ وہ (رات ہی میں) اذان دیتا ہے تاکہ جو شخص تہجد میں مشغول تھا وہ کچھ دیر کے لیے آرام کر لے اور جو سویا ہوا تھا وہ تہجد اور سحری وغیرہ کے لیے اٹھ جائے اور فجر کا وقت وہ نہیں ہے جو اس طرح ظاہر ہو اور راوی نے اس کو ہتھیلیاں ملا کر اونچا کر کے دکھایا یہاں تک کہ اس طرح ظاہر ہو (راوی نے اس کو اپنی دونوں انگشت شہادت کو پھیلا کر بتایا)۔

محمد بن عیسی، ملازم، بن عمرو، عبداللہ بن نعمان، قیس بن طلق، حضرت طلق سے روایت ہے کہ رسول اللہ صلی اللہ علیہ و آلہ و سلم نے فرمایا کھاؤ اور پیو اور تم کو وہ روشنی کھانے پینے سے نہ روکے جو اس طرح چڑھتی چلی آتی ہے (صبح کاذب) بلکہ کھاؤ پیو جب تک کہ سرخ فجر نہ نکلے۔

مسدد، حصین، بن نمیر، عثمان بن ابی شیبہ، ابن ادریس، حصین، شعبی، حضرت عدی بن حاتم سے روایت ہے کہ جب قرآن کریم کی یہ آیت نازل ہوئی کہ (تم کھا پی سکتے ہو) جب تک سفید اور سیاہ دھاگہ میں امتیاز نہ ہو جائے تو میں نے اونٹ باندھنے کی ایک کالی اور سفید رسی لی اور اپنے تکیہ کے نیچے رکھ لی (پھر آخر شب میں) میں نے دیکھا مگر میں ان دونوں میں الگ الگ تمیز نہ کر سکا میں نے اس قصہ کا ذکر رسول اللہ صلی اللہ علیہ و آلہ و سلم سے کیا تو آپ صلی اللہ علیہ و آلہ و سلم ہنس پڑے اور فرمایا تیرا تکیہ تو بہت لمبا چوڑا ہے (اس آیت میں کالے اور سفید دھاگہ سے) دن اور رات مراد ہے عثمان کی روایت میں یوں ہے کہ اس سے رات کی سیاہی اور دن کی سفیدی مراد ہے۔

جب صبح کی اذان ہو اور کھانے پینے کا برتن اس کے ہاتھ میں ہو

عبدالاعلی بن حماد، ، محمد بن عمرو، ابو سلمہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جب تم میں سے کوئی صبح کی اذان سنے اور کھانے پینے کا برتن اس کے ہاتھ میں ہو تو وہ اس کو فورا ہی نہ رکھ دے بلکہ اپنی ضرورت پوری کرے۔

روزہ افطار کر نے کا وقت

احمد بن حنبل، وکیع، ہشام، مسدد، عبداللہ بن داؤد، ہشام، ہشام بن عروہ، حضرت عمر سے روایت ہے کہ رسول اللہ صلی اللہ علیہ و آلہ و سلم نے فرمایا جب یہاں سے (مغرب سے) رات کی سیاہی آئے اور یہاں سے دن کی سفیدی چلی جائے تو روزہ دار روزہ افطار کر لے اور مسدد کی روایت میں یوں ہے کہ جب سورج غروب ہو جائے۔

مسدد ، عبدالوحد، سلیمان، حضرت عبداللہ بن ابی اوفی سے روایت ہے کہ ہم رسول اللہ صلی اللہ علیہ و آلہ و سلم کے ساتھ گئے آپ صلی اللہ علیہ و آلہ و سلم روزہ سے تھے پس جب سورج غروب ہوا تو آپ صلی اللہ علیہ و آلہ و سلم نے فرمایا اے بلال اتر کر ہمارے لیے ستو گھول بلال نے کہا یا رسول اللہ کاش آپ صلی اللہ علیہ و آلہ و سلم شام ہو جانے دیتے آپ صلی اللہ علیہ و آلہ و سلم نے پھر فرمایا بلال اتر کر ہمارے لیے ستو گھول بلال نے عرض کیا یا رسول اللہ آپ صلی اللہ علیہ و آلہ و سلم پر ابھی دن ہے (یعنی دن ابھی باقی ہے اور آپ صلی اللہ علیہ و آلہ و سلم روزہ دار ہیں) آپ صلی اللہ علیہ و آلہ و سلم نے پھر یہی فرمایا اے بلال اتر کر ہمارے لیے ستو گھول پس بلال اترے اور ستو گھولا پس آپ صلی اللہ علیہ و آلہ و سلم نے وہ ستو پیا اور فرمایا جب تم دیکھو رات ادھر سے آ گئی ہے تو روزہ دار روزہ کھول لے اور آپ صلی اللہ علیہ و آلہ و سلم نے اپنی انگلی سے مشرق کی طرف اشارہ کیا۔

روزہ افطار کر نے میں جلدی کرنا بہتر ہے

وہب بن بقیہ، خالد، محمد، ابن عمرو، ابو سلمہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا دین غالب رہے گا جب تک کہ لوگ روزہ جلدی افطار کیا کریں گے کیونکہ یہود اور نصاری روزہ افطار کر نے میں تاخیر کرتے ہیں۔

مسدد، ابو معاویہ، اعمش، عمارہ بن عمیر، حضرت ابو عطیہ سے روایت ہے کہ مسروق اور میں حضرت عائشہ کے پاس گئے اور عرض کیا ام المؤمنین رسول اللہ صلی اللہ علیہ و آلہ و سلم کے اصحاب میں سے دو شخص ہیں ان میں سے ایک روزہ جلدی افطار کرتا ہے اور نماز بھی جلدی پڑھ لیتا ہے (یعنی دونوں کام اول وقت میں کرتا ہے) جبکہ دوسرا دیر میں روزہ افطار کرتا ہے اور نماز بھی دیر کر کے پڑھتا ہے (یعنی اول وقت گزار کر) حضرت عائشہ نے پوچھا کہ وہ کون ہے جو جلدی روزہ افطار کرتا ہے اور جلدی نماز پڑھتا ہے؟ہم نے عرض کیا وہ عبداللہ بن مسعود ہیں حضرت عائشہ نے فرمایا رسول اللہ صلی اللہ علیہ و آلہ و سلم بھی ایسا ہی کیا کرتے تھے۔

روزہ کس چیز سے افطار کرنا چاہئے؟

مسدد ، عبدالوحد بن زیاد، عاصم، حفصہ بنت سیرین، حضرت سلیمان بن عامر سے روایت ہے کہ رسول اللہ صلی اللہ علیہ و آلہ و سلم نے فرمایا تم میں سے جو شخص روزہ دار ہو تو اس کو چاہئے کہ وہ کھجور سے افطار کرے اگر کھجور نہ مل پائے تو پھر پانی سے افطار کر لے کیونکہ پانی پاک کر نے والا ہے۔

احمد بن حنبل، عبدالرزاق، جعفر بن سلیمان، ثابت، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم تر کھجور سے روزہ افطار کرتے تھے نماز مغرب سے پہلے اگر تر کھجور نہ ہوتی تو خشک کھجور سے افطار کرتے اور اگر یہ بھی نہ ملتی تو پھر چند گھونٹ پانی پی لیتے۔

افطار کے وقت کی دعا

عبد اللہ بن محمد بن یحیی، علی بن حسین، حسین، بن واقد، حضرت مروان بن سالم سے روایت ہے کہ میں نے حضرت ابن عمر کو دیکھا کہ وہ اپنی داڑھی مٹھی میں پکڑتے اور جو اس سے زائد ہوتی اس کو کاٹ ڈالتے اور فرماتے تھے کہ جب رسول اللہ صلی اللہ علیہ و آلہ و سلم روزہ افطار کرتے تو فرماتے ذَهَبَ الظَّمَأُ وَابْتَلَّتْ الْعُرُوقُ وَثَبَتَ الْأَجْرُ إِنْ شَاءَ اللَّهُ (ترجمہ) پاس بجھ گئی رگیں تر ہو گئیں اور اجر ثابت ہو گیا اگر اللہ نے چاہا۔

مسدد، ہشیم، حصین، حضرت معاذ بن زہرہ سے روایت ہے کہ رسول اللہ صلی اللہ علیہ و آلہ و سلم جب روزہ افطار کرتے تو فرماتے اللَّهُمَّ لَکَ صُمْتُ وَعَلَی رِزْقِکَ أَفْطَرْتُ(ترجمہ) اے اللہ میں نے تیرے ہی لیے روزہ رکھا اور تیرے ہی دیئے ہوئے رزق سے افطار کیا۔

اگر غلطی سے سورج غروب ہونے سے پہلے روزہ افطار کر لے تو کیا کرے

ہارون بن عبد اللہ، محمد بن علاء، ابو سامہ، ہشام بن عروہ، فاطمہ بنت منذر، حضرت اسماء بنت ابی بکر رضی اللہ تعالی سے روایت ہے کہ ایک مر بتہ ہم نے رسول اللہ صلی اللہ علیہ و آلہ و سلم کے زمانہ میں رمضان کے دنوں میں افطار کر لیا جب کہ آسمان پر بادل چھائے ہو تھے اور پھر سورج نکل آیا۔ ابو اسامہ کہتے ہیں کہ میں نے ہشام سے پوچھا ایسی صورت میں تو قضاء کا حکم ہو گا۔ انھوں نے کہا یہ تو ضروری ہے

پے درپے روزے رکھنا

عبد اللہ بن مسلمہ، قعنبی، مالک، نافع، حضرت عبداللہ بن عمر سے روایت ہے کہ رسول صلی اللہ علیہ و آلہ و سلم نے پے درپے روزے رکھنے سے منع فرمایا ہے صحابہ رضی اللہ تعالی عنہا نے عرض کیا یا رسول اللہ آپ صلی اللہ علیہ و آلہ و سلم تو پے درپے روزے رکھتے ہیں۔ آپ صلی اللہ علیہ و آلہ و سلم نے فرمایا میری حالت تم جیسی نہیں ہے مجھ کو کھانا پینا ملتا ہے

قتیبہ بن سعید، بکر بن مضر، ابن ہاد، عبداللہ بن خباب، حضرت ابو سعید خدری سے روایت ہے کہ میں نے رسول صلی اللہ علیہ و آلہ و سلم کو یہ فرماتے ہوئے سنا ہے کہ پے درپے روزے نہ رکھا کرو۔ اگر تم میں سے کوئی شخص پے درپے روزے رکھنا چاہے تو اس کو چاہیے کہ روزہ کو سحر تک ملا دے۔ صحابہ نے عرض کیا یا رسول اللہ آپ صلی اللہ علیہ و آلہ و سلم تو روزوں کو ملا لیتے ہیں۔ آپ صلی اللہ علیہ و آلہ و سلم نے فرمایا میں تم جیسا نہیں ہوں۔ میرے لیے ایک کھلانے والا ہے جو کھلاتا ہے اور پلانے والا ہے جو پلاتا ہے


روزہ میں غیبت کرنا

احمد بن یونس، ابن ابی ذئب، حضرت ابو ہریرہ سے روایت ہے کہ رسول صلی اللہ علیہ و آلہ و سلم نے فرمایا۔ جو شخص (روزہ رکھ کر) جھوٹی بات بنانا اور اس پر عمل کرنا نہ چھوڑے تو اللہ کو اس بات کی ضرورت نہیں کہ وہ محض اپنا کھانا پینا چھوڑ دے احمد نے کہا میں نے اس حدیث کی اسناد ابن ابی ذئب سے سمجھی اور اس کا متن مجھے اس شخص نے سمجھا یا جو ان کے پہلوں میں بیٹھا ہوا تھا۔ میرا خیال ہے وہ ان کا بھتیجا تھا

عبد اللہ بن مسلمہ، مالک، ابو زناد، اعرج، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جب تم میں سے کوئی شخص روزہ دار ہو تو اس کو چاہئے کہ بیہودہ نہ بکے اور نہ کوئی جہالت کام کرے اور اگر کوئی دوسرا کوئی شخص اس سے لڑائی جھگڑا کرے گا یا گالی دے گا تو اسے کہہ دینا چاہئے کہ میں روزہ دار ہوں میں روزہ دار ہوں

روزہ کی حالت میں مسواک کرنا

محمد بن صباح، شریک، مسدد یحیی، سفیان، عاصم بن عبید اللہ، حضرت عبداللہ بن عامر بن ربیعہ سے روایت ہے کہ میں نے رسول اللہ صلی اللہ علیہ و آلہ و سلم کو روزہ کی حالت میں مسواک کرتے ہوئے دیکھا ہے مسدد نے اپنی حدیث میں یہ اضافہ کیا اتنی مرتبہ جس کا میں شمار نہیں کر سکتا۔

روزہ دار کے سر پر پیاس کی وجہ سے پانی ڈالنا اور ناک میں پانی ڈالنے میں مبالغہ سے کام لینا

عبد اللہ بن مسلمہ، مالک، ابو بکر بن عبدالرحمن، حضرت سمی مولی ابی بکر بن عبدالرحمن نے نبی صلی اللہ علیہ و آلہ و سلم کے بعض اصحاب سے روایت کیا ہے کہ میں نے رسول اللہ صلی اللہ علیہ و آلہ و سلم کو دیکھا آپ صلی اللہ علیہ و آلہ و سلم نے فتح مکہ کے سال دوان سفر لوگوں کو افطار کا حکم دیا اور فرمایا اپنے دشمن کے واسطے قوت حاصل کرو ابو بکر نے کہا کہ اسی شخص نے مجھ سے بیان کیا کہ میں نے آپ کو عرج کے مقام پر روزہ کی حالت میں گرمی (یا پیاس) کی وجہ سے سر پر پانی ڈالتے ہوئے دیکھا۔

قتیبہ بن سعید، یحیی، بن سلیم، اسماعیل، ابن کثیر، حضرت لقیط بن صبرہ سے روایت ہے کہ رسول اللہ صلی اللہ علیہ و آلہ و سلم نے فرمایا ناک میں پانی ڈالنے میں مبالغہ کر مگر یہ کہ تو روزہ دار ہے (یعنی وضو اور غسل میں ناک میں خوب اچھی طرح پانی داخل کرو مگر روزہ میں احتیاط چاہئے)

روزے کی حالت میں پچھنے لگانا یا لگوانا

مسدد، یحیی، ہشام، احمد بن حنبل، حسن بن موسی، شیبان، یحیی بن ابی قلابہ، ابو اسماء، حضرت ثوبان سے روایت ہے کہ رسول اللہ صلی اللہ علیہ و آلہ و سلم نے فرمایا روزہ ٹوٹ گیا پچھنے لگانے اور لگوانے والے کا شیبان نے کہا بواسطہ ابو قلابہ ابو اسماء الرحبی نے ثوبان سے مرفوعاً نقل کیا ہے۔

احمد بن حنبل، حسن بن موسی، شیبان، یحیی، ابو قلابہ، حضرت شداد بن اوس سے روایت ہے کہ وہ رسول اللہ صلی اللہ علیہ و آلہ و سلم کے ساتھ چل رہے تھے باقی روایت حسب سابق ہے۔

موسیٰ بن اسماعیل، وہیب، ایوب، ابو قلابہ، ابی شعث، حضرت شداد بن اوس سے روایت ہے کہ رسول اللہ صلی اللہ علیہ و آلہ و سلم بقیع میں ایک شخص کے پاس گئے وہ پچھنے لگوا رہا تھا آپ صلی اللہ علیہ و آلہ و سلم نے میرا ہاتھ پکڑا اور فرمایا حاجم اور محجوم دونوں کا روزہ ٹوٹ گیا یہ واقعہ رمضان کی اٹھارہ تاریخ کو پیش آیا تھا ابو داؤد نے کہا کہ خالد الحذاء نے ابو قلابہ سے بسند ایوب روایت کیا ہے۔

احمد بن حنبل، محمد بن بکر، عبدالرزاق، عثمان بن ابی شیبہ، اسماعیل، ابراہیم، ابن جریج، نبی صلی اللہ علیہ و آلہ و سلم کے آزاد کردہ غلام حضرت ثوبان سے روایت ہے کہ رسول اللہ صلی اللہ علیہ و آلہ و سلم نے فرمایا حاجم اور محجوم (پچھنے لگانے والے اور لگوانے والے) دونوں نے روزہ توڑا۔

محمود بن خالد، مروان، ہشیم بن حمید، علاء بن حارث، مکحول، ابو اسماء، حضرت ثوبان سے روایت ہے کہ رسول اللہ صلی اللہ علیہ و آلہ و سلم نے فرمایا حاجم اور محجوم دونوں نے روزہ توڑا ابو داؤد نے کہا اس حدیث کو ابن ثوبان نے اپنے والد کے حوالہ سے اور مکحول کے واسطہ سے اسی طرح روایت کیا ہے۔

روزے میں پچھنے لگوانے کی اجازت

ابو معمر، عبداللہ بن عمرو، عبدالوارث، ایوب عکرمہ، حضرت عبداللہ بن عباس سے روایت ہے کہ رسول اللہ صلی اللہ علیہ و آلہ و سلم نے روزہ کی حالت میں پچھنے لگوائے ہیں ابو داؤد نے کہا کہ اس حدیث کو وہیب بن خالد نے ایوب سے نقل کیا ہے اور جعفر بن ربیعہ و ہشام بن حسان نے بواسطہ عکرمہ ابن عباس سے روایت کیا ہے۔

حفص بن عمر، شعبہ، یزید بن ابی زیاد، مقسم، حضرت ابن عباس سے روایت ہے کہ رسول اللہ نے احرام اور روزہ کی حالت میں پچھنے لگوائے۔

احمد بن حنبل، عبدالرحمن، بن مہدی، سفیان، حضرت عبدالرحمن بن ابی لیلی نے ایک صحابی کے واسطہ سے روایت کیا ہے کہ رسول اللہ صلی اللہ علیہ و آلہ و سلم نے پچھنے لگوانے اور یکے بعد دیگرے (بغیر افطار کے) روزہ رکھنے سے منع فرمایا ہے لیکن اپنے اصحاب پر شفقت فرماتے ہوئے اس کو حرام قرار نہیں دیا صحابہ نے عرض کیا یا رسول اللہ آپ صلی اللہ علیہ و آلہ و سلم تو روزہ کو سحر تک ملا دیتے ہیں (یعنی دو روزوں کے بیچ میں افطار نہیں کرتے) آپ صلی اللہ علیہ و آلہ و سلم نے فرمایا ہاں میں روزہ کو سحر تک ملا دیتا ہوں کیونکہ میرا رب (باطنی طور پر) مجھے کھانا کھلاتا اور پانی پلاتا ہے۔

عبد اللہ بن مسلمہ، سلیمان، ابن مغیرہ، حضرت ثابت سے روایت ہے کہ حضرت انس کا بیان ہے کہ ہم روزہ دار کو اس خیال سے پچھنے نہیں لگوانے دیتے تھے کہ کہی وہ کمزور نہ ہو جائے۔

جو شخص رمضان میں صبح کو احتلام کی حالت میں اٹھے

محمد بن کثیر، سفیان، زید بن اسلم ایک صحابی سے روایت ہے کہ رسول اللہ صلی اللہ علیہ و آلہ و سلم نے فرمایا جس کو قے ہوئی یا احتلام ہوا یا پچھنے لگوائے تو اس کا روزہ نہیں ٹوٹا۔

سوتے وقت سرمہ لگانا

نفیلی، علی بن ثابت، عبدالرحمن بن نعمان بن معبد بن ہوزہ سے روایت ہے کہ رسول اللہ صلی اللہ علیہ و آلہ و سلم نے سوتے وقت مشک سے ملا ہوا سرمہ لگانے کا حکم فرمایا لیکن روزہ دار اس سے بچے ابو داؤد کہتے ہیں کہ مجھ سے یحیی بن معین نے کہا یہ سرمہ سے متعلق حدیث منکر ہے۔

وہب بن بقیہ، ابو معاویہ، عتبہ، بن ابی معاذ، عبید اللہ بن ابی بکر بن انس، حضرت انس بن مالک سے روایت ہے کہ وہ روزہ کی حالت میں سرمہ لگاتے تھے۔

محمد بن عبد اللہ، یحیی ابن موسی، ، یحیی بن عیسی، اعمش سے روایت ہے کہ میں نے اپنے ساتھیوں (محدثین وفقہاء) میں سے کسی کو نہیں دیکھا کہ وہ روزہ دار کے لیے سرمہ لگانے کو برا سمجھتا ہو اور ابراہیم روزہ دار کو ایلوے کے ساتھ سرمہ لگانے کی اجازت دیتے تھے۔

اگر روزہ دار قصداً قے کرے تو اس کا روزہ ٹوٹ جائے گا

مسدد، عیسیٰ بن یونس، ہشام بن حسان، محمد بن سیرین، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جس پر روزہ کی حالت میں قے غلبہ کرے تو اس پر قضاء نہیں ہے (یعنی اس کا روزہ نہیں ٹوٹا) اور جس نے از خود قے کی اس پر قضاء لازم ہے۔

ابو معمر عبداللہ بن عمرو، عبدالوارث، حسین، یحیی، عبدالرحمن، بن عمرو یعیش بن ولید بن ہشام، حضرت ابو الدرداء سے روایت ہے کہ رسول اللہ صلی اللہ علیہ و آلہ و سلم نے قے کی اور روزہ کو توڑ ڈالا (راوی کہتے ہیں کہ) اس کے بعد دمشق کی جامع مسجد میں میری ملاقات آنحضرت صلی اللہ علیہ و آلہ و سلم کے آزاد کردہ غلام ثوبان سے ہوئی میں نے ان سے کہا کہ ابو الدرداء کا بیان ہے کہ رسول اللہ صلی اللہ علیہ و آلہ و سلم نے قے کی اور روزہ ختم کر دیا انہوں نے کہا ابو الدرداء نے سچ کہا اس وقت میں نے آپ کو وضو کرائی تھی۔

روزہ دار کے لیے بوسہ لینا جائز ہے

مسدد، ابو معاویہ، اعمش، ابراہیم، اسود، علقمہ، حضرت عائشہ سے روایت ہے کہ رسول اللہ صلی اللہ علیہ و آلہ و سلم روزہ کی حالت میں میرا بوسہ بھی لیتے اور میرے ساتھ مباشرت (جسم کا مساس) بھی کرتے لیکن آپ صلی اللہ علیہ و آلہ و سلم اپنے نفس پر بہت زیادہ قابو یافتہ تھے۔

ابو توبہ، ربیع بن نافع، ابو احوص، زیاد بن علاقہ، عمرو بن میمون، حضرت عائشہ سے روایت ہے کہ رسول اللہ صلی اللہ علیہ و آلہ و سلم رمضان کے مہینہ میں (یعنی دن میں روزہ کی حالت میں) بوسہ لیا کرتے تھے۔

محمد بن کثیر، سفیان، سعید بن ابراہیم، طلحہ بن عبد اللہ، عبدالملک بن سعید، جابر بن عبد اللہ، حضرت عائشہ سے روایت ہے کہ رسول اللہ صلی اللہ علیہ و آلہ و سلم میرا بوسہ لیتے تھے اس حال میں کہ میں اور آپ صلی اللہ علیہ و آلہ و سلم دونوں روزہ دار ہوتے تھے۔

روزہ دار کے لیے بوسہ لینا جائز ہے

احمد بن یونس، لیث، عیسیٰ بن حماد، لیث بن سعد، بکیر بن عبد اللہ، عبدالملک بن سعید، حضرت جابر بن عبداللہ سے روایت ہے کہ حضرت عمر بن الخطاب نے کہا کہ میں (اپنی بیوی سے) خوش ہوا تو میں نے روزہ ہی کی حالت میں بوسہ لے لیا پھر میں نے رسول اللہ صلی اللہ علیہ و آلہ و سلم سے عرض کیا یا رسول اللہ صلی اللہ علیہ و آلہ و سلم آج مجھ سے بڑا قصور ہو گیا ہے اور وہ یہ کہ میں نے روزہ کی حالت میں بیوی کا بوسہ لے لیا آپ صلی اللہ علیہ و آلہ و سلم نے فرمایا اگر تو روزے کی حالت میں کلی کر لے تو تیرا کیا خیال ہے؟ میں نے کہا اس میں تو کوئی حرج نہیں ہے آپ صلی اللہ علیہ و آلہ و سلم نے فرمایا تو پھر خاموش رہ۔

اگر روزہ دار لعاب نگل جائے

محمد بن عیسی، محمد بن دینار، سعد بن اوس، ابو یحیی، حضرت عائشہ سے روایت ہے کہ رسول اللہ صلی اللہ علیہ و آلہ و سلم روزہ کی حالت میں ان کا بوسہ لیتے اور زبان چوستے تھے۔

جوان آدمی کے لیے مباشرت مکروہ ہے

نصر بن علی ابو احمد، زبیری، اسرائیل، ابو عنبس، اغر، حضرت ابو ہریرہ سے روایت ہے کہ ایک شخص نے رسول اللہ صلی اللہ علیہ و آلہ و سلم سے پوچھا کہ روزہ دار کو مباشرت کرنا (ایک دوسرے سے لپٹنا) کیسا ہے؟ تو آپ صلی اللہ علیہ و آلہ و سلم نے اس کو اس کی اجازت دے دی پھر دوسرا شخص آیا (اور اس نے بھی یہی سوال کیا) تو آپ صلی اللہ علیہ و آلہ و سلم نے اس کو اس کی اجازت نہیں دی (ہم نے اس پر غور کیا تو پایا کہ) جس کو اجازت دی تھی وہ بوڑھا تھا اور جس کو منع کیا وہ جوان تھا۔

جو شخص رمضان میں جنابت کی حالت میں صبح کرے

قعنبی، مالک، عبداللہ بن محمد بن اسحاق ، عبدالرحمن بن مہدی، عبدربہ بن سعید، ابو بکر بن حارث بن ہشام، حضرت عائشہ رضی اللہ تعالی عنہ اور حضرت ام سلمہ رضی اللہ تعالی سے روایت ہے کہ رسول اللہ صلی اللہ علیہ و آلہ و سلم رمضان میں جماع کی وجہ سے جنابت کی حالت میں صبح کرتے تھے نہ کہ احتلام کی بنا پر اور پھر دن میں روزہ سے رہتے۔

عبد اللہ بن مسلمہ، مالک، عبداللہ بن عبدالرحمن، بن معمر، ابو یونس، حضرت عائشہ رضی اللہ تعالی سے روایت ہے کہ ایک شخص جو کہ دروازہ پر کھڑا ہوا تھا اس نے رسول صلی اللہ علیہ و آلہ و سلم سے عرض کیا۔ یا رسول اللہ صلی اللہ علیہ و آلہ و سلم میں جنابت کی حالت میں صبح کرتا ہوں اور نیت روزہ کی ہوتی ہے آپ صلی اللہ علیہ و آلہ و سلم نے فرمایا میں بھی جنابت کی حالت میں صبح کرتا ہوں میری بھی نیت روزہ رکھنے کی ہوتی ہے پس میں غسل کرتا ہوں اور روزہ سے رہتا ہوں۔ اس شخص نے کہا یا رسول اللہ۔ آپ صلی اللہ علیہ و آلہ و سلم ہماری طرح نہیں ہیں۔ (یعنی آپ صلی اللہ علیہ و آلہ و سلم کی بات الگ ہے) کیونکہ اللہ نے آپ صلی اللہ علیہ و آلہ و سلم کے تمام اگلے اور پچھلے قصور معاف فرما دئیے ہیں۔ یہ سن کر آپ صلی اللہ علیہ و آلہ و سلم کو غصہ آ گیا اور فرمایا۔ بخدا میں امید رکھتا ہوں کہ میں تم میں سب سے زیادہ اللہ سے ڈر نے والا اور اتباع کے کاموں کا جاننے والا ثابت ہوں گا

جو شخص روزہ کی حالت میں جماع کر بیٹھے اس کا کفارہ

مسدد، محمد بن عیسی، سفیان، مسدد، زہری، حمید بن عبدالرحمن، حضرت ابو ہریرہ رضی اللہ تعالی سے روایت ہے کہ نبی صلی اللہ علیہ و آلہ و سلم کے پاس ایک شخص آیا اور بولا یا رسول اللہ صلی اللہ علیہ و آلہ و سلم میں ہلاک ہو گیا۔ آپ صلی اللہ علیہ و آلہ و سلم نے پوچھا۔ کیوں کیا ہوا؟ اس نے کہا میں رمضان میں (یعنی روزہ کی حالت میں) اپنی بیوی سے جماع کر بیٹھا آپ صلی اللہ علیہ و آلہ و سلم نے فرمایا کیا تیرے پاس ایسی کوئی چیز ہے جس سے غلام خرید کر اس کو آزاد کر سکے؟ اس نے کیا نہیں آپ صلی اللہ علیہ و آلہ و سلم نے پوچھا کہ کیا تو پے درپے دو مہینوں کے روزے رکھ سکتا ہے؟ اس نے جواب دیا نہیں اس کے بعد آپ صلی اللہ علیہ و آلہ و سلم نے پوچھا کہ کیا تو ساٹھ مسکینوں کو کھانا کھلا سکتا ہے؟ اس نے کہا نہیں آپ صلی اللہ علیہ و آلہ و سلم نے فرمایا اچھا تو بیٹھ جا پس آپ صلی اللہ علیہ و آلہ و سلم کے پاس ایک تھیلا لایا گیا جس میں کھجوریں تھیں۔ آپ صلی اللہ علیہ و آلہ و سلم نے فرمایا لے اس میں سے صدقہ کر اس نے کہا یا رسول اللہ صلی اللہ علیہ و آلہ و سلم مدینہ کے دونوں طرفوں کے درمیان ہمارے گھر سے زیادہ کوئی مستحق نہیں ہے یہ سن کر آپ صلی اللہ علیہ و آلہ و سلم کو ہنسی آ گئی یہاں تک کہ آپ صلی اللہ علیہ و آلہ و سلم کی ڈاڑھیں نظر آنے لگیں فرمایا اس میں سے اپنے گھر والوں کو کھلا دے مسدد کی روایت میں بجائے ثنایا کے انیاب کے الفاظ ہیں۔

حسن بن علی، عبدالرزاق، معمر، زہری سے یہ حدیث اسی روایت کے ساتھ مروی ہے البتہ اس میں یہ اضافہ ہے کہ یہ رخصت صرف اسی کے ساتھ خاص تھی اب اگر کوئی شخص روزہ کی حالت میں جماع کرے گا تو اس کو کفارہ کی ادائیگی کے سوا کوئی چارہ نہں ہے۔ ابو داؤد کہتے ہیں کہ لیث بن سعد اوزاعی منصور بن معتمر اور عراک بن مالک نے عینیہ کی حدیث کی طرح روایت کیا ہے اس میں اوزاعی نے یہ اضافہ روایت کیا ہے کہ آپ صلی اللہ علیہ و آلہ و سلم نے اسے استغفار کا بھی حکم فرمایا تھا

عبد اللہ بن مسلمہ، مالک، ابن شہاب، حمید بن عبدالرحمن، حضرت ابو ہریرہ سے روایت ہے کہ ایک شخص نے رمضان میں روزہ توڑ ڈالا تو رسول صلی اللہ علیہ و آلہ و سلم نے اسے ایک غلام آزاد کر نے یا دو مہینہ کے پے درپے روزے رکھنے یا ساٹھ مسکینوں کو کھانا کھلا نے کا حکم فرمایا اس شخص نے کہا میں (ان تینوں کاموں میں سے کوئی کام) نہیں کر سکتا تو آپ صلی اللہ علیہ و آلہ و سلم نے اس سے فرمایا۔ اچھا تو پھر بیٹھ جا اتنے میں آپ صلی اللہ علیہ و آلہ و سلم کے پاس ایک تھیلا لایا گیا جس میں کھجوریں تھیں۔ آپ صلی اللہ علیہ و آلہ و سلم نے فرمایا۔ لے یہ کھجوریں لے جا اور اس میں سے صدقہ کرا میں نے کہا یا رسول اللہ صلی اللہ علیہ و آلہ و سلم کیا مجھ سے زیادہ بھی کوئی ضرورت مند ہے؟ یہ سن کر آپ صلی اللہ علیہ و آلہ و سلم کو ہنسی آ گئی یہاں تک کہ آپ صلی اللہ علیہ و آلہ و سلم کے دنداں مبارک نظر آنے لگے۔ آپ صلی اللہ علیہ و آلہ و سلم نے فرمایا اچھا تو خود ہی کھا لے ابو داؤد نے کہا کہ ابن جریح نے زہری سے مالک کے الفاظ کی طرح نقل کیا کہ ایک شخص نے روزہ توڑ ڈالا۔ اس روایت میں ہے کہ آپ صلی اللہ علیہ و آلہ و سلم نے فرمایا غلام آزاد کر یا دو مہینہ کے روزے رکھ یا ساٹھ مسکینوں کو کھانا کھلا

جعفر بن مسافر، ابن ابی فدیک، ہشام بن سعد، ابن شہاب، ابو سلمہ بن عبدالرحمن، حضرت ابو ہریرہ سے روایت ہے کہ ایک شخص رسول صلی اللہ علیہ و آلہ و سلم کے پاس آیا جس نے رمضان کا روزہ توڑ دیا تھا آپ صلی اللہ علیہ و آلہ و سلم کے پاس کھجوروں کا ایک تھیلا تھا جس میں تقریبا پندرہ صاع کھجوریں تھیں اس روایت میں یہ ہے کہ آپ صلی اللہ علیہ و آلہ و سلم نے فرمایا تو کھا اور اپنے گھر والوں کو کھلا۔ پھر ایک روزہ رکھ (یعنی قضاء کا روزہ) اور استغفار کر

سلیمان بن داؤد، ابن وہب، عمرو بن حارث، عبدالرحمن بن قاسم، محمد بن جعفر، ابن زبیر، حضرت عائشہ سے روایت ہے کہ رمضان میں ایک شخص مسجد میں آپ صلی اللہ علیہ و آلہ و سلم کے پاس آیا اور بولا۔ میں جل گیا (یعنی مجھ سے ایسا گناہ سرزد ہو گیا جس کی وجہ سے مجھے قیامت میں دوزخ میں ڈالا جائے گا) آپ صلی اللہ علیہ و آلہ و سلم نے اس سے پوچھا کیا ہوا وہ بولا میں نے اپنی بیوی سے (روزہ کی حالت میں جماع) کر لیا آپ صلی اللہ علیہ و آلہ و سلم نے فرمایا۔ صدقہ دے وہ بولا بخدا میرے پاس کچھ نہیں ہے اور نہ مجھے طاقت ہے آپ صلی اللہ علیہ و آلہ و سلم نے فرمایا اچھا تو پھر ذرا بیٹھ پس وہ بیٹھا رہا۔ اتنے میں ایک شخص گدھے پر غلہ لادے ہوئے ہانکتا ہوا آیا۔ آپ صلی اللہ علیہ و آلہ و سلم نے پوچھا۔ جلنے والا کہاں ہے؟ پس وہ شخص کھڑا ہو گیا۔ آپ صلی اللہ علیہ و آلہ و سلم نے فرمایا لے اس کو صدقہ کر اس نے پوچھا کیا اپنے علاوہ کسی اور پر صدقہ کروں؟ بخدا ہم تو خود بھو کے ہیں ہمارے پاس کچھ نہیں ہے۔ آپ صلی اللہ علیہ و آلہ و سلم نے فرمایا۔ تو تم ہی کھالو

محمد بن عوف، سعید بن ابی مریم، ابن ابی زناد، عبدالرحمن بن حارث، محمد بن جعفر بن زبیر، عباد بن عبد اللہ، حضرت عائشہ رضی اللہ تعالی عنہ سے بھی یہی روایت مروی ہے۔ اس میں ہے کہ آپ صلی اللہ علیہ و آلہ و سلم کے پاس ایک تھیلا لایا گیا جس میں بیس صاع تھے۔

جان بوجھ کر روزہ توڑنے کی سزا

سلیمان بن حرب، شعبہ، محمد بن کثیر، شعبہ، حبیب بن ابی ثابت، عمارہ بن عمیر، ابو مطوس، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے اللہ کی دی ہوئی رخصت کے بغیر رمضان میں روزہ نہ رکھا تو ساری عمر کے روزے اس کی کمی کو پورا نہ کر سکیں گے

احمد بن حنبل، یحیی بن سعید، سفیان، حبیب، عمارہ، ابن مطوس، حضرت ابو ہریرہ سے ابن کثیر اور سلیمان کی حدیث کی طرح مرفوعاً روایت ہے ابو داؤد کہتے ہیں کہ سفیان اور شعبہ کا اختلاف ہے کہ روای کا نام ابن المطوس ہے یا المطوس ہے

روزہ میں بھول سے کچھ کھا پی لینا

موسیٰ بن اسماعیل، حماد، ایوب، حبیب، ہشام، محمد بن سیرین، حضرت ابو ہریرہ رضی اللہ عنہ سے روایت ہے کہ ایک شخص رسول صلی اللہ علیہ و آلہ و سلم کے پاس آیا اور بولا یا رسول صلی اللہ علیہ و آلہ و سلم میں نے روزہ میں بھول سے کھا پی لیا آپ صلی اللہ علیہ و آلہ و سلم نے فرمایا تجھے اللہ نے کھلایا اور پلایا (یعنی روزہ نہیں ٹوٹا)

رمضان کے روزوں کی قضاء میں تاخیر کرنا

عبد اللہ بن مسلمہ، قعنبی، مالک، یحیی بن سعید، ابو سلمہ بن عبدالرحمن، حضرت عائشہ رضی اللہ عنہا سے روایت ہے کہ مجھ پر رمضان کے روزے واجب ہوتے تھے پھر میں ان کو قضاء نہ کر سکتی یہاں تک کہ شعبان آ جاتا

جو شخص مر جائے اس کے ذمہ روزے ہوں

احمد بن صالح، ابن وہب، عمرو بن حارث، عبید اللہ بن ابی جعفر، محمد بن جعفر بن زبیر، عروہ، حضرت عائشہ رضی اللہ عنہا سے روایت ہے کہ رسول صلی اللہ علیہ و آلہ و سلم نے فرمایا جو شخص مر جائے اور اس پر روزے ہوں تو اس کی طرف سے اس کا ولی روزے رکھے

محمد بن کثیر، سفیان، ابو حصین، سعید بن جبیر، حضرت عبداللہ بن عباس رضی اللہ عنہ سے روایت ہے کہ اگر کوئی شخص رمضان میں بیمار ہو جائے اور ٹھیک نہ ہو اور مر جائے تو اس کی طرف سے مسکینوں کو کھانا کھلا دیا جائے گا اور اس کے ذمہ قضاء واجب نہ ہو گی لیکن اس نے اگر اس نے کوئی نذر کی ہو گی تو اس کی طرف سے اس کا ولی اس کو پورا کرے گا

سلیمان بن حرب، مسدد، حماد، ہشام بن عروہ، حضرت عائشہ رضی اللہ عنہا سے روایت ہے کہ حمزہ اسلمی نے رسول صلی اللہ علیہ و آلہ و سلم سے پوچھا کہ اے اللہ کے رسول صلی اللہ علیہ و آلہ و سلم میں پے درپے روزے رکھا کرتا ہوں تو کیا میں سفر میں بھی حسب معمول روزے رکھا کروں؟ آپ صلی اللہ علیہ و آلہ و سلم نے فرمایا تجھے اختیار ہے چاہے روزہ رکھ اور چاہے نہ رکھ

عبد اللہ بن محمد، محمد بن عبدالمعین، حضرت حمزہ بن اسلمی رضی اللہ عنہ سے روایت ہے کہ میں نے عرض کیا یا رسول صلی اللہ علیہ و آلہ و سلم میں جانوروں والا ہوں میں ان کو لے جاتا ہوں ان پر سفر کرتا ہوں اور کرایہ دیتا ہوں کبھی دوران سفر رمضان آ جاتا ہے میں جوان ہوں اور مجھ میں قوت ہے کہ روزہ رکھ لیا کروں کیونکہ مجھے اس کے قضاء کر نے سے اس کا رکھنا آسان لگتا ہے اس لیے کہ وہ قرض کی طرح ذہن پر سوار رہتے ہیں تو کیا میں سفر میں روزہ رکھ لیا کروں اس میں زیادہ ثواب ہے یا نہ رکھوں؟ رسول صلی اللہ علیہ و آلہ و سلم نے فرمایا اے حمزہ جیسا تیرا جی چاہے ویسا کر

مسدد، ابو عوانہ، منصور، مجاہد، طاؤس، حضرت ابن عباس رضی اللہ عنہ سے روایت ہے کہ رسول صلی اللہ علیہ و آلہ و سلم مدینہ سے مکہ کو چلے جب عسفان (ایک جگہ کا نام ہے) پہنچے تو آپ صلی اللہ علیہ و آلہ و سلم نے ایک برتن منگوایا اور اسے اپنے منہ تک بلند کیا تاکہ لوگ دیکھ لیں ابن عباس رضی اللہ عنہ کہتے ہیں کہ یہ رمضان کا واقعہ ہے پس ابن عباس کہتے ہیں کہ رسول صلی اللہ علیہ و آلہ و سلم نے سفر میں کبھی روزہ رکھا اور کبھی نہیں رکھا لہذا جس کا جی چاہے سفر میں روزہ رکھے اور جس کا جی چاہے روزہ نہ رکھے

احمد بن یونس، زائدہ، حمید، حضرت انس رضی اللہ عنہ سے روایت ہے کہ ہم نے رمضان میں رسول صلی اللہ علیہ و آلہ و سلم کے ساتھ سفر کیا پس ہم میں سے کچھ لوگوں نے روزہ رکھا اور کچھ لوگوں نے نہیں رکھا لیکن نہ تو کسی روزہ رکھنے والے نہ رکھنے والے پر اعتراض کیا اور نہ ہی کسی روزہ نہ رکھنے والے نے روزہ دار پر (یعنی ایک دوسرے پر کسی نے اعتراض نہیں کیا)

احمد بن صالح، وہب، ابن بیان، ابن وہب، معاویہ، ربیعہ بن یزید، حضرت قزعہ سے روایت ہے کہ میں ابو سعید خدری رضی اللہ عنہ کے پاس گیا وہ لوگوں کو فتاوی دے رہے تھے اور لوگ ان پر جھکے ہوئے تھے میں فرصت کا منتظر رہا جب اکیلے ہوئے تو میں نے حالت سفر میں رمضان میں روزہ رکھنے اور نہ رکھنے کے بارے میں سوال کیا انہوں نے کہا جس سال مکہ فتح ہوا اس سال رمضان میں ہم رسول صلی اللہ علیہ و آلہ و سلم کے ساتھ نکلے رسول صلی اللہ علیہ و آلہ و سلم بھی روزہ رکھتے اور ہم بھی روزہ رکھتے یہاں تک کہ ہم منزلوں میں سے ایک منزل پر پہنچے آپ صلی اللہ علیہ و آلہ و سلم نے فرمایا اب تم دشمنوں کے قریب آ گئے ہو لہذا روزہ نہ رکھنا تمہاری قوت کا سبب ہو گا پس اگلے دن ہم میں سے کچھ لوگوں نے روزہ رکھا اور کچھ لوگوں نے نہ رکھا پھر ہم وہاں سے روانہ ہوئے اور ایک جگہ پر اترے آپ صلی اللہ علیہ و آلہ و سلم نے فرمایا صبح کو تم دشمن پر ہوں گے اب روزہ کا نہ رکھنا تمہارے لیے قوت کا سبب ہو گا پس سب نے افطار کیا کیونکہ اب رسول اللہ صلی اللہ علیہ و آلہ و سلم کی طرف سے حکم ہو چکا تھا (یعنی پہلی مرتبہ روزہ نہ رکھنا اختیاری تھا اور اب روزہ کا چھوڑنا لازمی ہو گیا) ابو سعید کہتے ہیں کہ میں نے اس واقعہ سے پہلے اور اس واقعہ کے بعد رسول صلی اللہ علیہ و آلہ و سلم کے ساتھ روزے رکھے

سفر میں روزہ نہ رکھنا بہتر ہے

ابو ولید، شعبہ، محمد بن عبدالرحمن، سعد بن زرارہ، محمد بن عمرو بن حسن، حضرت جابر بن عبداللہ رضی اللہ عنہ سے روایت ہے کہ رسول صلی اللہ علیہ و آلہ و سلم نے ایک شخص کو دیکھا کہ اس پر سایہ کیا گیا ہے اور اس کے ارد گرد لوگوں کا ہجوم ہے آپ صلی اللہ علیہ و آلہ و سلم نے فرمایا سفر میں روزہ رکھنا نیکی نہیں ہے

شیبان بن فروخ، ابو ہلال، ابن سوادہ، حضرت انس بن مالک رضی اللہ عنہ جو بنی عبداللہ بن کعب کے ایک شخص ہیں (یعنی ان سے مراد مشہور صحابی انس بن مالک ہیں جو خادم رسول صلی اللہ علیہ و آلہ و سلم تھے) ان سے روایت ہے کہ رسول صلی اللہ علیہ و آلہ و سلم کے سوار ہماری قوم پر حملہ آور ہوئے (اس وقت یہ مسلمان ہو چکے تھے) پس میں رسول صلی اللہ علیہ و آلہ و سلم کے پاس گیا آپ صلی اللہ علیہ و آلہ و سلم کھانا کھا رہے تھے فرمایا بیٹھ جا اور ہمارے اس کھانے میں سے کچھ کھا میں نے عرض کیا یا رسول اللہ صلی اللہ علیہ و آلہ و سلم میں روزہ سے ہوں آپ صلی اللہ علیہ و آلہ و سلم نے فرمایا بیٹھ میں تجھے نماز اور روزہ کے متعلق بتاتا ہوں اللہ تعالی نے مسافر کو روزہ اور آدھی نماز معاف فرما دی اور دودھ پلانے والی اور حاملہ عورت کو بھی روزہ معاف فرما دیا بخدا آپ صلی اللہ علیہ و آلہ و سلم نے دودھ کا ذکر کیا یا ایک کا حضرت انس کہتے ہیں کہ مجھے اس بات پر بہت افسوس رہا کہ میں نے رسول صلی اللہ علیہ و آلہ و سلم کے کھانے میں سے نہ کھایا

جنہوں نے کہا کہ سفر میں روزہ رکھنا افضل ہے

مومل بن فضل، ولید، سعید بن عبدالعزیز، اسماعیل بن عبید اللہ، حضرت ابو الدرداء رضی اللہ عنہ سے روایت ہے کہ ہم رسول صلی اللہ علیہ و آلہ و سلم کے بعض غزوات میں انتہائی شدید گرمی میں نکلے یہاں تک کہ ہم میں سے ہر شخص دھوپ کی شدت سے (بچنے کے لیے) اپنے سر پر ہاتھ (یا ہتھیلی) رکھ لیتا تھا اور ہم میں سے سوائے رسول صلی اللہ علیہ و آلہ و سلم کے اور سوائے عبداللہ بن رواحہ کے کوئی روزہ سے نہ ہوتا تھا اس حدیث سے معلوم ہوتا ہے کہ اگر قوت ہو اپنے اوپر پورا اعتماد ہو تو روزہ رکھنا افضل ہے

حامد بن یحیی، ہاشم بن قاسم، عقبہ بن مکرم، ابو قتیبہ، عبدالصمد بن حبیب بن عبد اللہ، حضرت سلمہ بن المحبق ہذلی سے روایت ہے کہ رسول صلی اللہ علیہ و آلہ و سلم نے فرمایا جس شخص کے پاس ایسی سواری ہو جو آسانی سے منزل تک پہنچا دے اور پیٹ بھر کھانا میسر ہو تو اس کو چاہیے کہ جہاں رمضان کا مہینہ آ جائے وہیں روزے رکھے

تکلیف نہ ہو اگرچہ روزہ کا قضاء کرنا بھی جائز ہے

نصر بن مہاجر، عبدالصمد، ابن عبدالوارث، عبدالصمد بن حبیب، سنان بن سلمہ، حضرت سلمہ بن المحبق رضی اللہ تعالی عنہا سے ایک دوسری سند کے ساتھ یہی حدیث مروی ہے اس میں یہ الفاظ ہیں مَنْ أَدْرَکَهُ رَمَضَانَ فِی السَّفَرِ

جب مسافر سفر کو نکلے تو کہاں سے افطار کرے

عبید اللہ بن عمر، عبداللہ بن یزید، جعفر بن مسافر، عبداللہ بن یحیی، عبید، حضرت جعفر بن جبیر رضی اللہ تعالی عنہا سے روایت ہے کہ میں ماہ رمضان میں صحابی رسول حضرت ابو بصرہ غفاری رضی اللہ تعالی کے ساتھ ایک کشتی میں سوار تھا جب وہ کشتی میں سوار ہوئے تو صبح کا کھانا آیا ابھی شہر کے مکانات کا سلسلہ ختم نہیں ہوا تھا کہ انھوں نے دستر خوان مگنوایا اور مجھ سے کہا آؤ قریب آؤ (یعنی کھانے میں شریک ہو) میں نے کہا کیا آپ صلی اللہ علیہ و آلہ و سلم شہر کے مکانات نہیں دیکھ رہے ہیں؟ ابو بصرہ بولے کیا تو رسول اللہ صلی اللہ علیہ و آلہ و سلم کی سنت سے اعراض کرتا ہے؟ پھر انھوں نے کھانا کھایا۔

سفر کی وہ مسافت جس کی وجہ سے روزہ افطار کیا جا سکتا ہے

عیسیٰ بن حماد، لیث، ابن سعد، یزید، ابن ابو حبیب، حضرت منصور الکبی سے روایت ہے کہ ایک مرتبہ وحیہ بن خلیفہ دمشق کے ایک گاؤں کا فاصلہ ہے اور یہ تین میل ہے۔ یہ واقعہ رمضان کا ہے۔ انھوں نے (اس سفر کی وجہ سے) روزہ نہ رکھا اور ان کے ساتھ کچھ اور لوگوں نے بھی روزہ نہیں رکھا مگر کچھ لوگوں نے (اتنی کم مسافت کی وجہ سے) روزہ نہ رکھنے کو برا سمجھا۔ جب وہ (یعنی وحبہ بن خلیفہ) اپنے گاؤں واپس آئے تو انھوں نے کہا خدا کی قسم میں نے وہ بات دیکھی جس کے دیکھنے کا مجھے گمان بھی نہ تھا لوگوں نے رسول صلی اللہ علیہ و آلہ و سلم اور آپ صلی اللہ علیہ و آلہ و سلم کے اصحاب کے طریقہ سے انحراف کیا۔ اس سے (انحراف کر نے والوں سے) ان کی مراد ان لوگوں سے تھی جنھوں نے روزہ رکھا تھا اس کے بعد فرمایا اے اللہ تو مجھے اپنے پاس بلا لے

مسدد، معتمر، عبید اللہ، حضرت نافع رضی اللہ تعالی سے روایت ہے کہ حضرت عبداللہ بن عمر رضی اللہ تعالی غابہ (ایک گاؤں کا نام) کی طرف جاتے تھے (اور اس سفر میں) نہ روزہ ترک کرتے اور نہ نماز میں قصر کرتے۔

یہ نہ کہنا چاہیے کہ میں نے رمضان بھر روزہ رکھا

مسدد یحیی، مہلب، بن ابی حبیبہ، حسن، حضرت ابو بکرہ رضی اللہ تعالی سے روایت ہے کہ رسول صلی اللہ علیہ و آلہ و سلم نے فرمایا تم میں سے کوئی شخص ہرگز یہ بات نہ کہے کہ میں نے تمام رمضان روزے رکھے اور سارا رمضان عبادت کی راوی کا خیال ہے کہ یہ ممانعت اس وجہ سے ہو گی کہ آپ صلی اللہ علیہ و آلہ و سلم نے خود ستائی کو نا پسند فرمایا ہے یا اس کی وجہ یہ ہو سکتی ہے کہ یہ بات کلی طور پر درست نہیں ہو سکتی کیونکہ اس نے یقینی طور پر نیند بھی لی ہو گی اور کچھ نہ کچھ آرام بھی کیا ہو گا۔

عید الفطر اور عید الا ضحی کے دن روزہ رکھنا

قتیبہ، بن سعید، زہیر بن حرب، سفیان، زہری، حضرت ابو عبید رضی اللہ تعالی سے روایت ہے کہ میں حضرت عمر رضی اللہ تعالی عنہا کے ساتھ عید کی نماز کے لیے گیا۔ پس آپ صلی اللہ علیہ و آلہ و سلم نے خطبہ سے پہلے نماز پڑھی اس کے بعد فرمایا رسول صلی اللہ علیہ و آلہ و سلم نے ان دو دنوں میں روزہ رکھنے سے منع فرمایا ہے (یعنی عید الفطر اور عید الاضحی کے دن) عید الاضحی کے دن کی ممانعت تو اس وجہ سے فرمائی کیونکہ اس دن تم قربانی کا گوشت کھاتے ہو (جو اللہ کی طرف سے ایک ضیافت ہے) اور عید الفطر کے دن کی ممانعت اس وجہ سے ہے کہ یہ دن تمھارے روزوں سے افطار کا دن ہے۔

موسیٰ بن اسماعیل، وہیب، عمرو بن یحیی، ابو سعید خدری سے روایت ہے کہ رسول اللہ صلی اللہ علیہ و سلم نے دو دن روزہ رکھنے سے منع فرمایا ہے ایک عید الفطر کے دن دوسرے عید الاضحی کے دن اور ایسا کپڑا لپیٹ کر اوڑھنے سے جس میں ستر کھلنے کا خوف ہو اور دو وقتوں میں نماز پڑھنے سے منع فرمایا ایک فجر کی نماز کے بعد (سورج نکلتے وقت) دوسرے عصر کی نماز کے بعد (سورج غروب ہونے تک)

ایام تشریق میں روزہ رکھنے کی ممانعت

عبد اللہ بن مسلمہ، مالک، یزید بن ہاد، حضرت ام ہانی رضی اللہ تعالی کے آزاد کردہ غلام حضرت ابو مرہ رضی اللہ تعالی سے روایت ہے کہ میں عبداللہ بن عمرو کے ساتھ ان کے والد عمرو بن عاص کے پاس گیا انھوں نے عبداللہ کی طرف کھانا بڑھایا اور فرمایا کھاؤ حضرت عبداللہ نے کہا میں روزہ سے ہوں اس پر عمرو بن عاص نے کہا کھاؤ کیونکہ یہ ایسے دن ہیں جن میں رسول صلی اللہ علیہ و آلہ و سلم نے ہم کو افطار کا حکم دیا اور روزہ رکھنے سے منع فرمایا۔ امام مالک نے کہا ان دنوں سے مراد ایام تشریق ہیں۔

حسن بن علی، وہب، موسیٰ بن علی، عثمان بن ابی شیبہ، وکیع، موسیٰ بن علی، حضرت عقبہ بن عا مر سے روایت ہے کہ رسول صلی اللہ علیہ و آلہ و سلم نے فرمایا عرفہ کا دن قربانی کا دن اور ایام تشریق (ذی الحجہ) ہم مسلمانوں کے لیے عید کے دن ہیں اور یہ دن کھانے پینے کے دن ہیں۔

روزہ کے لئے جمعہ کے دن کو مخصوص نہ کرے

مسدد، ابو معاویہ، اعمش، ابو صالح، حضرت ابو ہریرہ سے روایت ہے کہ رسول اللہ نے فرمایا تم میں سے کوئی شخص صرف جمعہ کے دن کا روزہ نہ رکھے بلکہ اس کے ساتھ ایک دن پہلے سے روزہ رکھے یا ایک دن بعد کا بھی رکھے۔

سینچر کو روزہ کے لئے مخصوص نہ کرے

حمید بن مسعدہ، سفیان بن حبیب، یزید بن قیس، ثور بن یزید، خالد بن معدان، حضرت عبداللہ بن بسر اسلمی سے روایت ہے کہ انہوں نے اپنی بہن سے سنا کہ رسول اللہ نے فرمایا کہ سنیچر کے دن کا روزہ نہ رکھو مگر فرض روزہ اگر اس دن کھانے کو کوئی چیز نہ ملے تو انگور کا چھلکا یا درخت کی لکڑی ہی چبا لے۔ ابو داؤد نے کہا کہ یہ حدیث منسوخ ہے

سینچر کے دن روزہ رکھنے کی اجازت

محمد بن کثیر، ہمام، قتادہ، حفص بن عمر، قتادہ، ایوب، حفص، حضرت جویریہ بنت حارث سے روایت ہے کہا ایک مرتبہ رسول اللہ اجمعہ کے دن ان کے پاس تشریف لائے اس دن ان کا روزہ تھا۔ آپ صلی اللہ علیہ و آلہ و سلم نے ان سے پوچھا کیا تم نے کل بھی روزہ رکھا تھا انہوں نے کہا کہ نہیں اس کے بعد آپ صلی اللہ علیہ و آلہ و سلم نے پوچھا کہ کیا کل کو بھی روزہ رکھنے کا ارادہ ہے؟ انہوں نے کہا نہیں تب آپ صلی اللہ علیہ و آلہ و سلم نے فرمایا تو پھر روزہ افطار کر ڈالو

عبدالملک شعیب، ابن وہب، لیث، حضرت ابن شہاب سے مروی ہے کہ جب ان سے کوئی کہتا کہ سنیچر کے دن روزہ رکھا ممنوع ہے تو وہ کہتے کہ یہ حدیث حمصی ہے (یعنی ضعیف ہے)

محمد بن صباح بن سفیان، ولید، حضرت اوزاعی سے مروی ہے کہ ابن بسر کی وہ روایت جس میں سنیچر کے دن روزہ رکھنے کی ممانعت مذکور ہے میں چھپائے رکھی یہاں تک کہ میں نے دیکھا وہ مشہور ہو گئی ہے۔ ابو داد فرماتے ہیں کہ مالک بن انس کہتے ہیں یہ حدیث جھوٹ ہے۔

ہمیشہ روزہ رکھنا

سلیمان بن حرب، مسدد، حماد بن زید، غیلان بن جریر، عبداللہ بن معبد، حضرت ابو قتادہ سے مروی ہے کہ ایک شخص نبی کے پاس آیا اور پوچھا کہ یا رسول اللہ آپ روزہ کس طرح رکھتے ہیں؟ آپ کو اس کی یہ بات سن کر غصہ آ گیا حضرت عمر نے جب آپ کو غصہ میں دیکھا تو کہا ہم راضی ہیں اللہ سے رب مان کر اور اسلام کو دین مان کر اور محمد کو نبی مان کر ہم اللہ کی پناہ طلب کرتے ہیں خود اس کے غصے سے اور اس کے رسول کے غصے سے اور حضرت عمر یہ کلمات بار بار دہراتے رہے یہاں تک کہ نبی کا غصہ ٹھنڈا ہو گیا اس کے بعد حضرت عمر نے دریافت کیا کہ یا رسول اللہ اس شخص کا کیا حال ہے جو ہمیشہ روزہ رکھتا ہے؟ (یعنی اس کا یہ عمل پسندیدہ ہے یا نا پسندیدہ؟) آپ نے فرمایا کہ ایسے شخص نے نہ روزہ رکھا اور نہ افطار کیا اس کے بعد حضرت عمر نے پھر یہ دریافت کیا کہ یا رسول اللہ اس شخص کا کیا حال ہے جو دو دن روزہ رکھے اور ایک دن چھوڑ دے؟ آپ نے پوچھا کہ کیا کوئی اس کی طاقت رکھتا ہے؟ حضرت عمر نے پھر سوال کیا کہ یا رسول اللہ صلی اللہ علیہ و آلہ و سلم وہ شخص کیسا ہے جس نے ایک دن روزہ رکھا اور ایک دن ناغہ کیا؟ آپ صلی اللہ علیہ و آلہ و سلم نے فرمایا کہ یہ حضرت داؤد علیہ السلام کا روزہ ہے حضرت عمر نے پھر پوچھا کہ جو شخص ایک دن روزہ رکھے اور دو دن ناغہ کرے وہ کیسا ہے آپ صلی اللہ علیہ و آلہ و سلم نے فرمایا کہ میں چاہتا ہوں کہ میں بھی اس کی طاقت پا جاؤں اس کے بعد آپ صلی اللہ علیہ و آلہ و سلم نے فرمایا ہر مہینہ میں تین روزے اور ایک رمضان سے دوسرے رمضان تک کے روزے رکھنا ایسا ہے جیسے ہمیشہ روزے رکھنا اور عرفہ کے دن کا روزہ میرا خیال ہے ایک سال پہلے اور ایک سال بعد کے گناہوں کا کفارہ ہو جائے گا عاشورہ کے دن کا روزہ رکھنا میں اللہ سے امید کرتا ہوں کہ ایک سال پہلے کے گناہوں کا کفارہ ہو جائے گا۔

موسیٰ بن اسماعیل، مہدی، غیلان، عبداللہ بن معبد، حضرت ابو قتادہ سے یہی حدیث ایک دوسری سند سے مروی ہے کہ جس میں یہ اضافہ ہے کہ حضرت عمر نے پوچھا کہ پیر کے دن اور جمعرات کے دن کا روزہ رکھنا کیسا ہے؟ آپ صلی اللہ علیہ و آلہ و سلم نے فرمایا کہ اس دن (یعنی پیر کے دن) میری پیدائش ہوئی اور اسی دن مجھ پر قرآن نازل کیا گیا۔ (یعنی اس دن روزہ رکھنا پسندیدہ ہے)

حسن بن علی، عبدالرزاق، معمر، زہری، ابن مسیب، ابو سلمہ، حضرت عبداللہ بن عمرو بن عاص سے روایت ہے کہ رسول اللہ مجھ سے ملے اور فرمایا مجھ کو خبر ملی ہے کہ تم کہتے ہو کہ میں رات بھر عبادت کروں گا اور دن بھر روزہ رکھوں گا؟ میں نے عرض کیا ہاں یا رسول اللہ صلی اللہ علیہ و آلہ و سلم میں نے ایسا ہی کہا تھا۔ آپ صلی اللہ علیہ و آلہ و سلم نے فرمایا عبادت بھی کر سو بھی روزہ بھی رکھ اور کبھی نہ بھی رکھ اور ہر مہینہ میں تین روزے رکھا کر (یعنی ایام بیض کے روزے جو تیرہ چودہ اور پندرہ تاریخ میں رکھے جاتے ہیں) اور اس کا ثواب ہمیشہ روزہ رکھنے کے برابر ہے۔ میں نے عرض کیا یا رسول اللہ میں اس سے زیادہ کی طاقت رکھتا ہوں تو آپ صلی اللہ علیہ و آلہ و سلم نے فرمایا اچھا تو پھر ایک دن رورزہ رکھ اور دو دن کا ناغہ کر میں نے پھر عرض کیا یا رسول اللہ مجھ میں اس سے زیادہ کی طاقت ہے تو آپ نے فرمایا۔ اچھا تو ایک دن روزہ رکھ اور ایک دن ناغہ کر یہ عمدہ روزہ ہے اور حضرت داؤد علیہ السلام کا روزہ ہے میں نے پھر عرض کیا یا رسول اللہ مجھ میں اس سے بھی زیادہ کی طاقت ہے آپ صلی اللہ علیہ و آلہ و سلم نے فرمایا اس سے بہتر کچھ نہیں۔

حرمت والے مہینوں میں روزہ رکھنا

موسیٰ بن اسماعیل، حماد، سعید، حضرت مجیبہ باہلیہ نے اپنے والد یا چچا سے روایت کیا ہے کہ وہ رسول اللہ کے پاس آئے پھر چلے گئے اور ایک سال کے بعد دوبارہ آئے جب وہ آئے تو حالت اور شکل بدل گئی تھی۔ انہوں نے پوچھا یا رسول اللہ کیا آپ نے مجھے نہیں پہچانا؟ آپ نے پوچھا تم کون ہو؟ میں نے عرض کیا میں وہی ہوں جو پچھلے سال آپ صلی اللہ علیہ و آلہ و سلم کے پاس آیا تھا۔ آپ نے پوچھا تمہاری یہ حالت کیوں ہو گئی تم تو اچھے خاصے تھے میں نے کہا جب سے میں آپ کے پاس سے گیا ہوں تب سے صرف رات ہی کو کھانا کھاتا ہوں (یعنی مسلسل روزے رکھتا ہوں) آپ نے فرمایا تم نے کیوں اپنے آپ کو تکلیف میں مبتلا کیا اس کے بعد آپ نے فرمایا رمضان بھر کے روزے رکھ پھر ہر مہینہ میں ایک دن روزہ رکھا کر۔ میں نے عرض کیا مجھ کو اس سے زیادہ کی اجازت دیجئے کیونکہ مجھ میں اس سے زیادہ کی طاقت ہے آپ نے فرمایا ہر مہینہ میں دو دن میں نے عرض کیا اس سے زیادہ کیجئے۔ آپ نے فرمایا ہر مہینہ میں تین دن میں نے پھر عرض کیا اس سے زیادہ کیجئے آپ نے فرمایا حرام مہینوں میں روزے نہ رکھا کر اور چھوڑ دیا کر۔ آپ نے انگلیوں سے اشارہ کیا تین مرتبہ آپ صلی اللہ علیہ و آلہ و سلم نے پہلے ان کو بند کیا پھر کھولا (یعنی تین دن روزہ اور تین دن ناغہ)

محرم کے مہینہ میں روزے رکھنا

مسدد، قتیبہ بن سعید، ابو عوانہ، ابو بشر، حمید بن عبدالرحمن، حضرت ابو ہریرہ سے روایت ہے کہ رسول اللہ نے فرمایا رمضان کے بعد (مرتبہ کے لحاظ سے) بہترین روزے اللہ کے مہینے محرم کے ہیں اور فرض نماز کے بعد (مرتبہ کے لحاظ سے) رات کی نماز بہترین نماز ہے (یعنی تہجد کی نماز)

رجب کے مہینہ میں روزے رکھنا

ابراہیم بن موسی، عیسیٰ عثمان، ابن حکیم، سعید بن جبیر، صیام، حضرت عبداللہ بن عباس سے روایت ہے کہ رسول اللہ صلی اللہ علیہ و سلم کبھی تو اس قدر تواتر کے ساتھ روزے رکھتے کہ ہم کہنے لگتے کہ اب آپ روزہ ترک نہیں کریں گے۔ اور کبھی اتنی مدت تک روزے چھوڑے رکھتے کہ ہم کو گمان ہونے لگتا کہ اب آپ روزہ نہ رکھیں گے۔

ماہ شعبان کے روزے رکھنا

احمد بن حنبل، عبدالرحمن بن مہدی، معاویہ بن صالح، عبداللہ بن ابی قیس، حضرت عائشہ سے روایت ہے کہ رسول اللہ روزہ رکھنے کے لئے شعبان کو بہت پسند فرماتے تھے پھر آپ شعبان کو رمضان سے ملا دیتے تھے۔

محمد بن عثمان، عبید اللہ، ابن موسی، ہارون بن سلمان، عبید اللہ بن مسلم، حضرت مسلم سے روایت ہے کہ میں نے رسول اللہ ہمیشہ روزہ رکھنے کے متعلق پوچھا تو آپ نے فرمایا تجھ پر تیرے عیال کا حق ہے تو رمضان کے روزے رکھ۔ اور ان دنوں کے روزے رکھ جو رمضان سے متصل ہیں (یعنی عید کے بعد) اور ہربدھ اور جمعرات کا روزہ رکھ اگر تو تو اس پر عمل کرے گا تو گویا تو نے ہمیشہ روزے رکھے۔

شوال کے مہینہ میں چھ دن کے روزے رکھنا

نفیلی، عبدالعزیز بن محمد، صفوان بن سلیم، سعد بن سعید، عمرو بن ثابت انصاری، صحابی رسول حضرت ابو ایوب انصاری سے مروی ہے کہ رسول اللہ صلی اللہ علیہ و آلہ و سلم نے فرمایا جس نے رمضان کے روزے رکھے اور اس کے بعد چھ روزے شوال کے رکھے گویا اس نے ہمیشہ روزے رکھے۔

رسول اللہ صلی اللہ علیہ و آلہ و سلم نفلی روزے کس طرح رکھتے تھے

عبد اللہ بن مسلمہ، مالک، ابو نضر، عمر بن عبید اللہ، ابو سلمہ بن عبدالرحمن، حضرت عائشہ سے روایت ہے کہ رسول اللہ صلی اللہ علیہ و آلہ و سلم روزے رکھتے تھے یہاں تک کہ ہم سمجھتے کہ آپ صلی اللہ علیہ و آلہ و سلم افطار نہ کریں گے (یعنی روزہ ترک نہیں کریں گے) اور روزہ ترک کئے رہتے یہاں تک کہ ہم سمجھتے کہ آپ صلی اللہ علیہ و آلہ و سلم روزہ نہ رکھیں گے۔ اور میں نے کبھی نہ دیکھا کہ آپ صلی اللہ علیہ و آلہ و سلم نے رمضان کے سوا کسی اور مہینہ میں پورے ماہ روزے رکھے ہوں اور نہ میں نے یہ دیکھا کہ آپ نے شعبان کے سوا کسی اور مہینہ میں اس سے زیادہ روزے رکھے ہوں۔

موسیٰ بن اسماعیل، حماد، محمد بن عمرو، ابی سلمہ، حضرت ابو ہریرہ سے بھی اسی کے مثل روایت ہے اس میں یہ زائد ہے کہ آپ شعبان کے مہینہ میں اکثر دنوں میں روزے رکھتے اور بہت کم ناغہ کرتے بلکہ سارا شعبان ہی روزے رکھتے۔

پیر اور جمعرات کا روزہ

موسیٰ بن اسماعیل، ابان، یحیی، عمر بن ابی حکم بن ثوبان، قدامہ بن مظعون، حضرت اسامہ بن زید سے روایت ہے کہ وہ حضرت اسامہ کے ساتھ ان کا مال تلاش کرتے ہوئے وادی قری تک گئے۔ پس (انہوں نے دیکھا کہ) وہ پیر اور جمعرات کا روزہ رکھتے ہیں تو ان کے مولی نے ان سے پوچھا کہ آپ ان دنوں میں روزہ کیوں رکھتے ہیں حالانکہ آپ بوڑھے ہیں؟ انہوں نے کہا رسول اللہ صلی اللہ علیہ و آلہ و سلم پیر اور جمعرات کا روزہ رکھنے کے متعلق دریافت کیا تو آپ صلی اللہ علیہ و آلہ و سلم نے فرمایا پیر اور جمعرات کے دن بندوں کے اعمال اللہ تعالی کے سامنے پیش کئے جاتے ہیں۔ ابو داؤد نے کہا کہ اسی طرح ہشام دستوائی نے بسند یحیی عمر بن حکم سے روایت کیا ہے۔

ذی الحجہ کی دسویں تاریخ تک روزے رکھنا

مسدد، ابو عوانہ، حر بن صباح، ہنیدہ بن خالد آنحضرت صلی اللہ علیہ و آلہ و سلم کی ایک زوجہ مطہرہ سے مروی ہے کہ رسول اللہ صلی اللہ علیہ و آلہ و سلم ذی الحجہ کی نو تاریخ تک روزے رکھتے تھے اور ایک روزہ عاشورہ کے دن اور ہر مہینہ کے تین دن روزہ رکھتے نو چندی پیر اور جمعرات کے دن۔

عثمان بن ابی شیبہ، وکیع، اعمش ابو صالح، مجاہد، حضرت عبداللہ بن عباس سے مروی ہے کہ رسول اللہ نے فرمایا کوئی نیک عمل کسی دن میں اللہ تعالی کو اتنا پسند نہیں جتنا ان دنوں میں پسند ہے یعنی ذی الحجہ کے ابتدائی دس دنوں میں۔ لوگوں نے پوچھا یا رسول اللہ صلی اللہ علیہ و آلہ و سلم کیا جہاد فی سبیل اللہ بھی نہیں؟ آپ صلی اللہ علیہ و آلہ و سلم نے فرمایا! جہاد فی سبیل اللہ بھی نہیں۔ مگر وہ جہاد جس میں آدمی اپنا جان و مال لے کر نکلے اور پھر واپس نہ لوٹے (بلکہ وہیں شہید ہو جائے)

ذی الحجہ کے دس دنوں میں روزے نہ رکھنا

مسدد، ابو عوانہ، اعمش، ابراہیم، اسود، حضرت عائشہ سے روایت ہے کہ میں نے کبھی نہیں دیکھا کہ رسول اللہ صلی اللہ علیہ و آلہ و سلم نے (ذی الحجہ کے پہلے) عشرہ میں برابر روزہ رکھا ہو۔

عرفہ کے دن عرفات میں روزہ رکھنا

سلیمان بن حرب، حوشب بن عقیل، مہدی، حضرت عکرمہ سے روایت ہے کہ ہم ابو ہریرہ کے پاس ان کے گھر میں بیٹھے ہوئے تھے۔ ابو ہریرہ نے ہم سے کہا کہ رسول اللہ صلی اللہ علیہ و آلہ و سلم نے عرفہ کے دن عرفات میں روزہ رکھنے سے منع فرمایا ہے۔

قعنبی، مالک، ابو نضر، عمیر، عبداللہ بن عباس، حضرت ام الفضل بنت الحارث سے روایت ہے کہ لوگ ان کے پاس جھگڑ رہے تھے۔ عرفہ کے دن رسول اللہ کے روزے کے بارے میں بعض لوگوں کا خیال تھا کہ آپ روزہ سے نہیں ہیں پس میں نے آپ کے پاس ایک پیالہ دودھ بھیجا اس حال میں کہ عرفات میں اپنے اونٹ پر کھڑے ہوئے تھے تو آپ نے وہ دودھ پی لیا (یعنی آپ صلی اللہ علیہ و آلہ و سلم کا روزہ نہ تھا)

عاشورہ کے دن روزہ رکھنا

عبد اللہ بن مسلمہ، مالک، ہشام بن عروہ، حضرت عائشہ سے روایت ہے کہ عاشورہ (دس محرم) وہ دن ہے جس میں زمانہ جاہلیت میں قریش کے لوگ روزہ رکھا کرتے تھے اس زمانہ میں آپ بھی روزہ رکھتے تھے۔ جب آپ مدینہ تشریف لائے تو آپ نے اس دن روزہ رکھا اور دوسرے لوگوں کو بھی روزہ رکھنے کا حکم فرمایا۔ پھر جب رمضان کے روزے فرض ہوئے تو رمضان کے روزے تو فرض رہے اور عاشورہ کا روزہ آپ صلی اللہ علیہ و آلہ و سلم نے چھوڑ دیا۔ اب اختیار ہے جس کا جی چاہے روزہ رکھے اور جس کا جی چاہے نہ رکھے۔

مسدد، یحیی، عبید اللہ، نافع، حضرت عبداللہ بن عمر سے روایت ہے کہ زمانہ جاہلیت میں ہم لوگ عاشورہ کے دن کا روزہ رکھا کرتے تھے پھر جب رمضان کے روزے فرض ہوئے تو آپ نے فرمایا یہ دن اللہ کے دنوں میں سے ایک دن ہے جس کا دل چاہے اس میں روزہ رکھے اور جس کا دل چاہے نہ رکھے۔

زیاد بن ایوب، ہشیم، ابو بشر، سعید بن جبیر، حضرت عبداللہ بن عباس سے روایت ہے کہ جب رسول اللہ صلی اللہ علیہ و آلہ و سلم مدینہ تشریف لائے تو آپ نے یہودیوں کو عاشورہ کا روزہ رکھے ہوئے پایا۔ آپ نے یہودیوں سے اس روزہ کا سبب پوچھا تو انہوں نے کہا اسی دن اللہ نے حضرت موسیٰ علیہ السلام کو فرعون کے مقابلے میں فتح عنایت فرمائی تھی۔ ہم اسی دن کی تعظیم میں روزہ رکھتے ہیں۔ تو آپ نے فرمایا ہم تمہاری بنسبت موسیٰ علیہ السلام کے زیادہ نزدیک ہیں (ہم تم سے زیادہ ان کی تعظیم اور ان کا اتباع کر نے والے ہیں) پس آپ نے اس دن روزہ رکھنے کا حکم فرمایا۔

اس بات کا بیان کہ عاشورہ نویں تاریخ کو ہے

سلیمان بن داؤد، ابن وہب، یحیی بن ایوب، اسماعیل بن امیہ، حضرت عبداللہ بن عباس سے روایت ہے کہ جب رسول اللہ صلی اللہ علیہ و آلہ و سلم نے عاشورہ کے دن روزہ رکھا اور ہم کو بھی روزہ رکھنے کا حکم فرمایا تو صحابہ نے عرض کیا یا رسول اللہ صلی اللہ علیہ و آلہ و سلم یہ تو وہ دن ہے جس کی تعظیم یہود و نصاریٰ کرتے ہیں تو فرمایا اگلے سال ہم نویں تاریخ کا (بھی) روزہ رکھیں گے۔ لیکن جب اگلا سال آیا تو آپ کی وفات ہو چکی تھی۔

مسدد، یحیی، ابن سعید، معاویہ بن غلاب، مسدد، اسماعیل، حاجب بن عمر، حضرت حکم بن اعرج سے روایت ہے کہ میں ابن عباس کے پاس یا تو وہ مسجد حرام میں اپنی چادر پر ٹیک لگائے ہوئے بیٹھے تھے۔ میں نے ان سے عاشورہ کے روزہ کے متعلق دریافت کیا تو انہوں نے کہا جب تو محرم کا چاند دیکھے تو شمار کرنا شروع کر جب نواں دن آئے تو روزہ رکھ میں نے پوچھا کہ کیا حضرت محمد صلی اللہ علیہ و سلم بھی اسی دن روزہ رکھا کرتے تھے؟ انہوں نے کہا ہاں آپ صلی اللہ علیہ و آلہ و سلم بھی اسی دن روزہ رکھا کرتے تھے۔

عاشورہ کے روزے کی فضیلت

محمد بن منہال، یزید، سعید، قتادہ، حضرت عبدالرحمن بن سلمہ نے اپنے چچا سے روایت کیا کہ قبیلہ اسلم کے لوگ رسول اللہ کے پاس آئے آپ نے ان سے پوچھا کہ کہ اس دن (عاشورہ) کا روزہ رکھتے ہو؟ انہوں نے کہا نہیں آپ صلی اللہ علیہ و آلہ و سلم نے فرمایا تو پھر جتنا دن باقی رہ گیا ہے اس کو پورا کرو (یعنی دن پورا ہونے تک کچھ کھا پیو نہیں) کرو۔


ایک دن روزہ اور ایک دن ناغہ کرنا

احمد بن حنبل، محمد بن عیسی، مسدد، احمد، سفیان، عمرو بن اوس، حضرت عبداللہ بن عمر سے روایت ہے کہ رسول اللہ نے مجھ سے فرمایا کہ اللہ تعالی کے نزدیک سب سے زیادہ پسندیدہ روزے داد علیہ السلام والے روزے ہیں اور سب سے پسندیدہ نماز بھی داؤد علیہ السلام کی نماز ہے وہ پہلی آدھی رات تک سوتے تہائی رات نماز پڑھتے اور پھر رات کا چھٹا حصہ سوتے۔ وہ ایک دن روزہ رکھتے اور ایک دن ناغہ کرتے (اسی کو صوم دادی کہتے ہیں)

ہر مہینہ میں تین روزے رکھنے کا بیان

محمد بن کثیر، ہمام، انس، حضرت قتادہ بن ملحان قیسی سے روایت ہے کہ رسول اللہ صلی اللہ علیہ و آلہ و سلم ہم کو ایام بیض یعنی تیرہ چودہ اور پندرہ تاریخ کے روزے رکھنے کا حکم فرماتے تھے کہ ان کا ثواب اتنا ہی ہے جتنا ہمیشہ روزہ رکھنے کا ۔

ابو کامل، ابو داؤد، شیبان، عاصم، زر، حضرت عبداللہ بن مسعود سے مروی ہے کہ رسول اللہ ہر مہینہ کے ابتدائی تین دنوں میں روزہ رکھتے تھے۔

پیر اور جمعرات کو روزہ رکھنے کا بیان

موسیٰ بن اسماعیل، حماد، عاصم، ابن بہدلہ، ام المومنین حضرت حفصہ سے بیان ہے کہ رسول اللہ مہینہ میں تین روزے رکھتے تھے ایک تو پہلے ہفتہ میں پیر اور جمعرات کو اور دوسرے ہفتہ میں پھر پیر کو۔

زہیر بن حرب، محمد بن فضیل، حسن بن عبید اللہ، ہنیدہ خزاعی اپنی والدہ سے روایت کرتی ہیں کہ وہ حضرت ام سلمہ کے پاس گئیں اور ان سے (نفلی) روزوں کے متعلق دریافت کیا تو انہوں نے کہا رسول اللہ مجھ کو ہر ماہ میں تین روزے رکھنے کا حکم فرماتے تھے۔ پہلا انمیں پیر کا دن اور دوسرے ہفتہ میں جمعرات کا دن۔

مہینہ میں جس دن چاہے روزہ رکھے

مسدد، عبدالوارث، یزید، حضرت معاذہ سے روایت ہے وہ کہتی ہیں کہ میں نے حضرت عائشہ سے پوچھا کہ کیا رسول اللہ صلی اللہ علیہ و آلہ و سلم ہر مہینہ میں تین روزے رکھا کرتے تھے؟۔ انہوں نے کہا! ہاں پھر میں نے پوچھا کہ مہینہ میں کون سے دنوں میں روزہ رکھا کرتے تھے؟۔ حضرت عائشہ نے فرمایا کسی خاص دن کا اہتمام نہیں فرماتے تھے بلکہ مہینہ میں جس دن چاہتے رکھ لیتے۔

رات سے روزہ کی نیت کرنا ضروری ہے

احمد بن صالح، عبداللہ بن وہب، ابن لہیعہ، یحیی بن ایوب، عبداللہ بن ابی بکر، ابن شہاب، سالم بن عبد اللہ، ام المومنین حضرت حفصہ سے روایت ہے کہ رسول اللہ نے فرمایا جس شخص نے فجر ہونے سے پہلے روزہ کی نیت نہ کی ہو اس کا روزہ درست نہیں۔ ابو داؤد کہتے ہیں کہ لیث اور اسحاق ابن حازم نے بھی عبداللہ بن ابی بکر سے اسی طرح (مرفوعا) روایت کی ہے جبکہ معمر زبیدی ابن عیینہ اور یونس ابلی نے اس کو حضرت حفصہ پر موقوف کیا ہے۔

رات سے روزہ کی نیت کرنا ضروری نہیں ہے

محمد بن کثیر، سفیان، عثمان بن ابی شیبہ، وکیع، طلحہ بن یحیی، حضرت عائشہ سے روایت ہے کہ رسول اللہ جب میرے پاس تشریف لائے تو پوچھا کیا تمہارے پاس کھانا ہے؟ اگر ہم کہتے نہیں تو آپ صلی اللہ علیہ و آلہ و سلم فرماتے میں روزہ سے ہوں ایک دن آپ صلی اللہ علیہ و آلہ و سلم ہمارے پاس تشریف لائے ہم نے کہا یا رسول اللہ ہمارے پاس تحقہ میں حیس (ایک قسم کا کھانا) یا ہے جو ہم نے آپ صلی اللہ علیہ و آلہ و سلم کے لئے رکھ چھوڑا ہے۔ آپ صلی اللہ علیہ و آلہ و سلم نے فرمایا لا۔ راوی کا بیان ہے کہ آپ صبح میں روزہ کی نیت کر چکے تھے اور کے باوجود آپ صلی اللہ علیہ و آلہ و سلم نے روزہ توڑ ڈالا۔

عثمان بن ابی شیبہ، جریر بن عبدالحمید، یزید بن ابی زیاد، عبداللہ بن حارث ام ہانی کے واسطہ سے روایت نقل کرتے ہیں کہ فتح مکہ کے موقعہ پر حضرت فاطمہ رسول اللہ صلی اللہ علیہ و آلہ و سلم کے بائیں طرف بیٹھیں اور ام ہانی آپ صلی اللہ علیہ و آلہ و سلم کے داہنی طرف۔ اتنے میں ایک باندی برتن میں پانی لے کر آئی جو اس نے نبی اکرم کو پیش کیا پس آپ صلی اللہ علیہ و آلہ و سلم نے اس میں سے پانی پیا۔ اس کے بعد ام ہانی کو دیا انہوں نے بھی پیا۔ ام ہانی نے کہا یا رسول اللہ صلی اللہ علیہ و آلہ و سلم میں نے افطار کیا حالانکہ میں روزہ سے تھی آپ صلی اللہ علیہ و آلہ و سلم نے ام ہانی سے پوچھا کیا تمہارا یہ روزہ قضاء کا تھا؟ وہ بولیں نہیں آپ صلی اللہ علیہ و آلہ و سلم نے فرمایا اگر روزہ نفلی ہو تو پھر اس کو توڑنے میں کوئی حرج نہیں۔

جن کے نزدیک نفل روزہ توڑنے سے قضا واجب ہوتی ہے

احمد بن صالح، عبداللہ بن وہب، حیوۃ، شریح، ابن ہاد، زمیل، عروہ بن زبیر، حضرت عائشہ سے روایت ہے کہ تحفہ میں میرے اور حفصہ کے لئے کھانا آیا اور ہم دونوں روزہ سے تھیں پس ہم نے روزہ توڑ ڈالا پھر رسول اللہ تشریف لائے تو ہم نے عرض کیا یا رسول اللہ صلی اللہ علیہ و آلہ و سلم ہمارے پاس ہدیہ آیا کھانے کو ہمارا دل چاہا تو ہم نے روزہ توڑ ڈالا۔ آپ صلی اللہ علیہ و آلہ و سلم نے فرمایا کوئی حرج نہیں اس کے بدلے کسی دن روزہ رکھ لینا۔

عورت شوہر کی اجازت کے بغیر نفلی روزہ نہ رکھے

حسن بن علی، عبدالرزاق، معمر، ہمام بن منبہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا۔ اگر عورت کا شوہر موجود ہو تو رمضان کے روزوں کے علاوہ کوئی نفلی روزہ وہ اپنے شوہر کی اجازت کے بغیر نہ رکھے اور نہ شوہر کی اجازت و مرضی کے بغیر کسی کو اس کے گھر میں آنے دے۔

عثمان بن ابی شیبہ، جریر، اعمش، ابو صالح، حضرت ابو سعید سے روایت ہے کہ ہم رسول اللہ صلی اللہ علیہ و آلہ و سلم کے پاس بیٹھے ہوئے تھے اتنے میں ایک عورت آئی اور بولی یا رسول اللہ صلی اللہ علیہ و آلہ و سلم! میرا شوہر صفوان بن معطل جب میں نماز پڑھتی ہوں تو مجھے مارتا ہے اور میرا روزہ تڑوا دیتا ہے جب میں روزہ رکھتی ہوں اور یہ فجر کی نماز اس وقت پڑھتا ہے جب سورج نکلتا ہے ابو سعید کہتے ہیں کہ اس وقت صفوان آپ صلی اللہ علیہ و آلہ و سلم کی مجلس میں موجود تھے۔ آپ نے ان پر ان کی بیوی کی شکایت کے متعلق دریافت فرمایا تو انہوں نے کہا کہ اس کا یہ کہنا کہ یہ جب نماز پڑھتی ہے میں اس کو مارتا ہوں اس کی حقیقت یہ ہے کہ وہ (ایک رکعت میں) دو دو سورتیں پڑھتی ہے میں نے اس کو منع کیا (لیکن یہ مانی نہیں اس لئے میں اس کو مارا) آپ صلی اللہ علیہ و آلہ و سلم نے فرمایا لوگوں کے لئے ایک سورت پڑھنا کافی ہے۔ اور اس کا یہ کہنا کہ میں اس کا روزہ تڑوا دیتا ہوں اس کی اصل یہ ہے کہ یہ روزے رکھتی ہے تو رکھتی چلی جاتی ہے اور چونکہ میں جوان آدمی ہوں اس لئے (دن میں جماع کر نے پر) صبر نہیں کر سکتا۔ ابو سعید کہتے ہیں کہ اس دن آپ صلی اللہ علیہ و آلہ و سلم نے فرمایا کوئی عورت اپنے شوہر کی اجازت کے بغیر (نفلی) روزہ نہ رکھے۔ اور اس کا یہ کہنا کہ میں سورج نکلنے کے بعد فجر کی نماز پڑھتا ہوں۔ اس کی وجہ یہ ہے کہ میں گھر بار والا آدمی ہوں (اور راتوں میں کھیت وغیرہ پر کام رہتا ہے) اور سب جانتے ہیں کہ یہ (رات میں دیر تک کھیت وغیرہ پر کام کرتا رہتا ہے) اور سب جانتے ہیں یہ (رات میں دیر تک کھیتوں میں پانی دینا) ہماری عادت ہے اس لئے میری آنکھ نہیں کھلتی یہاں تک سورج نکلتا ہے۔ آپ صلی اللہ علیہ و آلہ و سلم نے فرمایا جیسے ہی تیری آنکھ کھلے نماز پڑھ لیا کر (یعنی پھر تاخیر نہ کر)۔ ابو داؤد کہتے ہیں کہ اس حدیث کو حماد بن سلمہ نے بسند حمید یا ثابت ابو المتوکل سے روایت کیا ہے۔

اگر کسی روزہ دار کی ولیمہ کی دعوت ہو

عبد اللہ بن سعید، ابو خالد، ہشام، ابن سیرین، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا اگر کوئی شخص تمھیں کھانے پر بلائے تو اس کی دعوت قبول کرو۔ روزہ نہ ہو تو کھانا کھا اور اگر روزہ سے ہو تو دعوت کر نے والے کے لئے دعا کرو۔ ہشام کہتے ہیں کہ اس حدیث میں صلوۃ سے مراد دعا ہے۔ ابو داؤد کہتے ہیں کہ اس کو حفص بن غیاث نے بھی ہشام سے روایت کیا ہے۔

مسدد، سفیان، ابو زناد، حضرت ابو ہریرہ سے روایت ہے کہ رسول اللہ نے فرمایا اگر کسی شخص کو کھانے پر بلایا جائے اور وہ روزہ سے ہو تو اس کو بتا دینا چاہئے کہ میرا روزہ ہے۔

اعتکاف کا بیان

قتیبہ بن سعید، لیث، عقیل، زہری، عروہ، حضرت عائشہ سے روایت ہے کہ رسول اللہ رمضان کے اخیر عشرہ میں اعتکاف فرماتے رہے یہاں تک کہ اللہ تعالی نے آپ صلی اللہ علیہ و آلہ و سلم کی روح کو قبض فرما لیا۔ پھر آپ کے بعد آپ صلی اللہ علیہ و آلہ و سلم کی ازواج نے اعتکاف کیا۔

موسیٰ بن اسماعیل، حماد، ثابت ابو رافع، حضرت ابی بن کعب سے روایت ہے کہ رسول اللہ رمضان کے اخیر عشرہ میں اعتکاف فرماتے تھے۔ ایک سال آپ صلی اللہ علیہ و آلہ و سلم (کسی عذر کی وجہ سے) اعتکاف نہیں کر سکے تو اگلے سال آپ نے بیس راتوں کا اعتکاف فرمایا۔

عثمان بن ابی شیبہ، ابو معاویہ، یعلی بن عبید یحیی بن سعید، عمرہ، حضرت عائشہ سے روایت ہے کہ رسول اللہ جب اعتکاف کا ارادہ فرماتے تو فجر کی نماز پڑھ کر اعتکاف کی جگہ میں داخل ہوتے ایک مرتبہ (حسب معمول) آپ صلی اللہ علیہ و آلہ و سلم نے رمضان کے اخیر عشرہ میں اعتکاف کا ارادہ فرمایا تو آپ نے اپنے لئے خیمہ لگانے کا حکم فرمایا جو لگا دیا گیا (خیمہ سے مراد وہ پردہ ہے جو تنہائی اور یکسوئی کی خاطر مسجد میں ایک مخصوص جگہ پر لٹکا دیا جاتا ہے۔ جب میں نے دیکھا تو میں نے بھی اپنے لئے ایک خیمہ لگوا دیا۔ میرے علاوہ دیگر ازواج نے بھی اپنے اپنے خیمے لگوائے۔ جب آپ فجر کی نماز سے فارغ ہوئے ( اور اپنے خیمے میں جانے کا ارادہ فرمایا) تو یہ دوسرے خیمے لگے دیکھے تو دریافت فرمایا یہ کیا ہے کیا یہ کسی نیک مقصد کے لئے لگائے گئے ہیں؟ اس کے بعد آپ نے اپنا خیمہ  اکھڑوا دیا اور اپنی ازواج کو بھی حکم دیا کہ وہ اپنے خیمے اکھاڑ دیں۔ پس وہ سب خیمے اکھاڑ دئیے گئے۔ اور آپ صلی اللہ علیہ و آلہ و سلم نے اعتکاف کو شوال کے پہلے عشرہ تک موخر فرمایا (یعنی اس وقت آپ صلی اللہ علیہ و آلہ و سلم نے اعتکاف نہیں فرمایا۔ جب شوال شروع ہوا تو اس کے پہلے عشرہ میں اعتکاف فرمایا۔ ابو داؤد کہتے ہیں کہ ابن اسحاق اور اوزاعی نے یحیی بن سعید سے اسی طرح (عشرا من شوال) روایت کیا ہے اور مالک نے یحیی بن سعید سے روایت کرتے ہوئے کہا اعْتَکَفَ عِشْرِینَ مِنْ شَوَّالٍ یعنی آپ صلی اللہ علیہ و آلہ و سلم نے شوال کے دو عشرے اعتکاف کیا۔

اعتکاف کہاں کرنا چاہئے

سلیمان بن داؤد، ابن وہب، یونس، نافع، حضرت ابن عمر سے روایت ہے کہ نبی اکرم صلی اللہ علیہ و آلہ و سلم رمضان کے اخیرعشرہ میں اعتکاف کرتے تھے۔ نافع کہتے ہیں کہ عبداللہ بن عمر نے مجھے مسجد نبوی میں وہ جگہ دکھائی جہاں آپ اعتکاف فرمایا کرتے تھے۔

ہناد، ابو بکر ابی حصین، ابو صالح، حضرت ابو ہریرہ سے روایت ہے کہ نبی اکرم صلی اللہ علیہ و آلہ و سلم ہر رمضان میں دس دن اعتکاف فرماتے تھے لیکن جس سال آپ کا انتقال ہوا اس سال آپ نے بیس دن اعتکاف کیا۔

معتکف حوائج ضروریہ سے فراغت کے لئے گھر میں جا سکتا ہے

عبد اللہ بن مسلمہ، مالک، ابن شہاب، عروہ، عمرہ بنت عبدالرحمن، حضرت عائشہ سے روایت ہے کہ جب رسول اللہ صلی اللہ علیہ و آلہ و سلم معتکف ہوتے تو اپنا سر (مسجد کے حجرہ میں) میرے قریب کر دیتے اور میں آپ صلی اللہ علیہ و آلہ و سلم کے سر مبارک میں کنگھی کر دیتی اور آپ صلی اللہ علیہ و آلہ و سلم گھر میں نہ آتے تھے مگر حاجت انسانی کے لئے۔

قتیبہ بن سعید، عبداللہ بن مسلمہ، لیث، ابن شہاب، عروہ، عمرہ، حضرت عائشہ سے دوسری سند کے ساتھ بھی اسی طرح مروی ہے۔ ابو داؤد کہتے ہیں کہ یونس نے زہری سے اسی طرح نقل کیا۔ اور بواسطہ عروہ عمرہ سے نقل کر نے میں کوئی مالک کا متابع نہیں اور معمر و زیاد بن سعد وغیرہ نے بواسطہ زہری بسند عروہ حضرت عائشہ سے نقل کیا ہے۔

سلیمان بن حرب، مسدد، حماد ہشام بن عروہ، حضرت عائشہ سے روایت ہے کہ رسول اللہ مسجد میں اعتکاف کرتے تھے پس آپ صلی اللہ علیہ و آلہ و سلم اپنا سر حجرہ کے سوراخوں سے اندر کر دیتے تھے۔ اور میں آپ صلی اللہ علیہ و آلہ و سلم کا سر دھو دیتی تھی۔ مسدد نے اپنی روایت میں یہ اضافہ نقل کیا کہ میں آپ کے سر میں کنگھی کرتی حالانکہ میں حائضہ ہوتی۔

احمد بن محمد بن شبویہ، عبدالرزاق، معمر، زہری علی بن حصین، ام المومنین حضرت صفیہ سے روایت ہے کہ رسول اللہ صلی اللہ علیہ و آلہ و سلم اعتکاف میں تھے۔ رات کے وقت میں آپ سے ملنے گئی۔ میں نے آپ سے بات چیت کی جب میں واپسی کے لئے اٹھی تو آپ بھی میرے ساتھ کھڑے ہو گئے۔ (تاکہ مجھ کو گھر تک پہنچا دیں) ان دنوں میرا ٹھکانہ اسامہ بن زید کے گھر میں تھا۔ پس دو انصاری مرد آپ کے پاس سے گزرے جب انہوں نے نبی اکرم صلی اللہ علیہ و آلہ و سلم کو (اور ان کے ساتھ ایک عورت کو) دیکھا تو وہ تیزی کے ساتھ چلنے لگے۔ آپ صلی اللہ علیہ و آلہ و سلم نے فرمایا اپنی چال چلو یہ صفیہ بنت حی ہے (جو میری بیوی ہے کوئی غیر عورت نہیں) یہ سن کر دونوں نے کہا سبحان اللہ یا رسول اللہ صلی اللہ علیہ و آلہ و سلم (یعنی ہمارے دل میں آپ کی نسبت ہرگز ایسا خیال نہیں سکتا) آپ صلی اللہ علیہ و آلہ و سلم نے فرمایا نہیں شیطان انسان کی رگوں میں خون کی طرح دوڑتا ہے اس لئے مجھے خوف ہوا کہ مبادا تمہارے دلوں میں وہ کوئی بات (یا یہ کہا کوئی بری بات) نہ ڈال دے۔

محمد بن یحیی بن فارس، ابو یمان، شعیب، زہری سے بھی اسی طرح مروی ہے۔ اس میں یہ ہے کہ دو شخص آپ صلی اللہ علیہ و آلہ و سلم کے پاس سے گزرے جبکہ آپ صلی اللہ علیہ و آلہ و سلم مسجد کے اس دروازہ کے پاس تھے جو ام سلمہ کے دروازے سے متصل ہے۔ اس کے بعد باقی حدیث بیان کیا۔

معتکف کے لئے مریض کے عیادت

عبد اللہ بن محمد، محمد بن عیسی، ، عبدالسلام بن حرب، لیث بن ابی سلیم، عبدالرحمن بن قاسم، حضرت عائشہ سے روایت ہے کہ رسول اللہ مریض کے پاس سے اور آپ حالت اعتکاف میں ہوتے تو گزر جاتے جس طرح کہ ہوتے اور اس کا حال پوچھتے (مگر رکتے نہیں تھے) ابن عیسیٰ کی روایت میں ہے۔ کہ رسول اللہ صلی اللہ علیہ و آلہ و سلم حالت اعتکاف میں بیمار کی مزاج پرسی کرتے۔

وہب بن بقیہ، خالد، عبدالرحمن، ابن اسحاق ، زہری، عروہ، حضرت عائشہ سے روایت ہے کہ سنت یہ ہے معتکف نہ کسی مریض کی عیادت کے لئے جائے اور نہ نماز جنازہ کے واسطے (مسجد سے باہر) جائے اور نہ عورت کو (شہوت کے ساتھ) چھوئے اور نہ اس کے ساتھ مباشرت کرے اور نہ کسی ضرورت کے لئے باہر نکلے سوائے انسانی ضرورت کے لئے (قضاء حاجت وغیرہ کے لئے) اور اعتکاف درست نہیں مگر روزہ کے ساتھ۔ اور اعتکاف درست نہیں مگر مسجد میں ابو داؤد نے کہا کہ عبدالرحمن بن اسحاق کے علاوہ کوئی بھی اس کا قائل نہیں کہ یہ سنت ہے۔ دیگر حضرات اس کو حضرت عائشہ کا اپنا قول قرار دیتے ہیں۔

احمد بن ابراہیم، ابو داؤد، عبداللہ بن بدیل، عمرو بن دینار، حضرت عبداللہ بن عمر سے روایت ہے کہ (والد بزرگوار) حضرت عمر نے زمانہ جاہلیت میں یہ نذر مانی تھی کہ میں کعبہ کے پاس ایک کے پاس ایک دن (یا ایک رات) کا اعتکاف کروں (اسلام لانے کے بعد) انہوں نے اس کے متعلق حضور سے دریافت کیا تو آپ نے فرمایا اعتکاف کر اور روزہ رکھ۔

عبد اللہ بن عمر بن محمد بن ابان بن صالح، حضرت عبداللہ بن بدیل سے بھی حدیث بالا کی طرح روایت منقول ہے اس میں یہ اضافہ ہے کہ حضرت عمر اعتکاف میں تھے۔ یکایک لوگوں نے نعرہ تکبیر بلند کیا۔ انہوں نے عبداللہ سے پوچھا کیا معاملہ ہے؟ حضرت عبداللہ نے کہا رسول اللہ نے قبیلہ ہوازن کے قیدیوں کو رہا کر نے کا حکم فرمایا ہے۔ حضرت عمر نے کہا اس باندی کو (بھی رہا کر دو جو ان کے پاس ہے) پس اس باندی کو بھی بقیہ قیدیوں کے ساتھ بھیج دیا گیا۔

مستحاضہ اعتکاف کر سکتی ہے

محمد بن عیسی، قتیبہ، یزید خالد، عکرمہ، حضرت عائشہ سے روایت ہے کہ رسول اللہ کی ازواج میں سے ایک عورت نے آپ صلی اللہ علیہ و آلہ و سلم کے ساتھ اعتکاف کیا پس وہ زردی اور سرخی دیکھتیں اور کبھی کبھی ہم (مسجد کی تلویث سے بچانے کے لئے) ان کے نیچے طشت رکھ دیتے اس حال میں کہ وہ نماز پڑھتی ہوتی تھیں



کتاب الجہاد

ہجرت کا بیان

مؤمل بن فضل، ابو ولید، ابن مسلم، اوزاعی، زہری، عطاء بن یزید، حضرت ابو سعید خدری سے روایت ہے کہ ایک اعرابی نے رسول اللہ صلی اللہ علیہ و آلہ و سلم سے ہجرت کے متعلق دریافت کیا تو آپ صلی اللہ علیہ و آلہ و سلم نے فرمایا ہائے ہجرت تو بڑی مشکل چیز ہے۔ کیا تیرے پاس (بقدر نصاب) اونٹ ہیں؟ اس نے کہا ہاں آپ صلی اللہ علیہ و آلہ و سلم نے فرمایا تو ان کی زکوٰۃ ادا کرتا ہے؟ اس نے کہا ہاں آپ صلی اللہ علیہ و آلہ و سلم نے فرمایا سمندروں کے پار بھی یہ عمل جاری رکھ۔ (جہاں کہیں بھی ہو اپنے فرائض پورے کرتا رہ) اللہ تعالی تیرے عمل کا ثواب کم نہیں کرے گا۔

عثمان ابو بکر، ابی شیبہ، شریک، مقدام بن شریح، حضرت شریح سے روایت ہے کہ میں نے حضرت عائشہ سے بداوہ (جنگل جانے) کے متعلق دریافت کیا۔ تو انہوں نے کہا کہ رسول اللہ صلی اللہ علیہ و آلہ و سلم پہاڑوں کی طرف جنگل میں جاتے تھے۔ (یعنی پانی کے ان بہاں کی طرف جو پہاڑوں سے نیچے کی طرف آتے ہیں) ایک مرتبہ آپ صلی اللہ علیہ و آلہ و سلم نے جنگل جانے کا ارادہ فرمایا تو میرے واسطے صدقہ کے اونٹوں میں سے ایک اونٹنی جس پر سواری نہیں ہو سکتی تھی بھیجی اور فرمایا اے عائشہ اس کے ساتھ نرمی کا معاملہ کرنا۔ جب کسی شئے میں نرمی ہوتی ہے تو وہ عمدہ ہوتی ہے اور جب اس سے نرمی نکل جاتی ہے تو وہ عیب دار ہو جاتی ہے۔

کیا اب ہجرت کا سلسلہ منقطع ہو گیا

ابراہیم بن موسی، عیسی، حریز، عبدالرحمن بن ابی عوف، حضرت معاویہ سے روایت ہے کہ میں نے سنا کہ رسول اللہ صلی اللہ علیہ و آلہ و سلم فرماتے تھے ہجرت کا سلسلہ منقطع نہیں ہو گا۔ جب تک توبہ کا دروازہ بند نہیں ہو جاتا اور توبہ کا دروازہ بند نہیں ہو گا جب تک سورج (بجائے مشرق کے) مغرب سے نہ نکلے (یعنی قیامت تک)

عثمان بن ابی شیبہ، جریر، منصور، مجاہد، طاؤس، حضرت ابن عباس سے روایت ہے کہ فتح مکہ کے دن آپ صلی اللہ علیہ و آلہ و سلم نے فرمایا اب ہجرت نہیں ہے بلکہ جہاد ہے اور نیت کا ثواب باقی ہے لہٰذا جب تم کو حکم جہاد ہو تو اس کے لئے نکلو۔

مسدد، یحیی، اسماعیل، ابن ابی خالد، حضرت عامر سے روایت ہے کہ ایک شخص عبداللہ بن عمرو بن عاص کے پاس آیا اس وقت بہت سے لوگ ان کے پاس بیٹھے ہوئے تھے وہ بھی بیٹھ گیا اور کہا جو تم نے رسول اللہ صلی اللہ علیہ و آلہ و سلم سے سنا ہے اس میں سے مجھے بھی کچھ سنا۔ عبداللہ نے کہا کہ میں نے سنا کہ رسول اللہ صلی اللہ علیہ و آلہ و سلم فرماتے تھے۔ (سچا) مسلمان وہ ہے جس کے ہاتھ اور زبان سے دوسرے مسلمان محفوظ رہیں اور مہاجر وہ ہے جو ان تمام چیزوں کو چھوڑ دے جو اللہ نے ممنوع قرار دی ہیں۔

ملک شام میں اقامت اختیار کر نے کی فضیلت

عبید اللہ بن عمر، معاذ بن ہشام، قتادہ، شہر بن حوشب، حضرت عبداللہ بن عمر سے روایت ہے کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے عنقریب ہجرت کے بعد ایک ہجرت اور ہو گی پس اس وقت دنیا کے بہترین لوگ حضرت ابراہیم علیہ السلام کی جائے ہجرت کو (شام کو) اختیار کریں گے۔ اور دنیا کے بدترین لوگ باقی رہ جائیں گے جو در بدر کی ٹھوکریں کھاتے پھریں گے۔ اللہ تعالی ان کو ناپسند فرمائے گا اور آگ ان خنزیروں اور بندروں کے ساتھ جمع کرے گی۔

حیوۃ بن شریح، بقیہ، بحیر، خالد ابن معدان، ابن ابی قتیلہ، ابن حوالہ سے روایت ہے کہ رسول اللہ نے فرمایا عنقریب ایسا وقت آئے گا جب تمہارے لشکر جدا جدا ہو جائیں ایک لشکر شام میں ہو گا تو ایک یمن میں تو ایک عراق میں۔ ابن حوالہ کہتے ہیں کہ میں نے عرض کیا یا رسول اللہ صلی اللہ علیہ و آلہ و سلم اگر میں اس وقت کو پاؤں تو میں کس لشکر میں جاؤں؟ آپ صلی اللہ علیہ و آلہ و سلم نے فرمایا ملک شام کو اختیار کرنا کیونکہ ملک شام اللہ کی زمین میں بہترین ملک ہے۔ اللہ تعالی اس ملک میں اپنے بہترین بندوں کو جمع فرمائے گا۔ اگر یہ منظور نہ ہو تو پھر یمن کو اختیار کرنا اور اپنے حوضوں سے پانی پلائے رہنا۔ اللہ تعالی نے میری وجہ سے ملک شام کی اور اہل شام کی کفالت کی ہے۔

جہاد ہمیشہ رہے گا

موسیٰ بن اسماعیل، حماد، قتادہ، مطرف، حضرت عمران بن حصین سے روایت ہے رسول اللہ صلی اللہ علیہ و آلہ و سلم نے فرمایا میری امت میں سے ایک گروہ ہمیشہ ایسا رہے گا جو حق کی خاطر لڑتا رہے گا۔ یہاں تک خر میں ایک گروہ دجال سے قتال کرے گا۔

جہاد کا ثواب

ابو ولید، سلیمان بن کثیر، عطاء بن یزید، حضرت ابو سعید سے روایت ہے کہ ایک مرتبہ رسول اللہ سے دریافت کیا گیا کہ کس مومن کا ایمان کامل ہے آپ صلی اللہ علیہ و آلہ و سلم نے فرمایا اس شخص کا جو راہ خدا میں اپنے جان و مال سے جہاد کرتا ہے اور اس شخص کا جو پہاڑ کی کسی گھاٹی میں جا کر اللہ کی عبادت کرتا ہے اور کسی کو تکلیف نہیں پہنچاتا۔

سیاحت کی ممانعت

محمد بن عثمان، ہیثم بن حمید، علاء بن حارث، حضرت ابو اسامہ سے روایت ہے ایک شخص نے کہا یا رسول اللہ مجھے سیر و سیاحت کی اجازت مرحمت فرمائیے۔ آپ صلی اللہ علیہ و آلہ و سلم نے فرمایا میری امت کی سیاحت راہ خدا میں جہاد کرنا ہے ۔


جہاد سے فارغ ہو کر لوٹنا اور اس کا ثواب

محمد بن مصفی، علی بن عیاش، لیث بن سعد، حیوہ، ابن شفی، عبد اللہ، ابن عمر حضرت عبداللہ بن عمرو سے مروی ہے کہ نبی اکرم صلی اللہ علیہ و آلہ و سلم نے فرمایا جہاد سے واپسی جہاد ہی کی طرح ہے۔

رومیوں سے جنگ بہ نسبت دوسری قوموں کے افضل ہے

عبدالرحمن بن سلام، حجاج بن معمر، فرج بن فضالہ، عبدالخبیر بن ثابت بن قیس، حضرت قیس بن شماس سے روایت ہے کہ رسول اللہ صلی اللہ علیہ و آلہ و سلم کی خدمت میں ایک عورت حاضر ہوئی اس کا نام خلاد تھا اور اس کے چہرے پر نقاب پڑی ہوئی تھی۔ یہ عورت اپنے بیٹے کے بارے میں دریافت کر رہی تھی جو جنگ میں شہید ہو گیا تھا۔ اصحاب رسول صلی اللہ علیہ و آلہ و سلم میں سے کسی نے اس سے کہا کہ تو اپنے بیٹے کو ڈھونڈ رہی ہے اور اس حال میں سر اور چہرہ ڈھکا ہوا ہے (یعنی پوری طرح اپنے حواس میں ہے اور احکام شریعت کی پابندی برقرار ہے) وہ بولی اگر میرا بیٹا بھی جاتا رہا تب بھی اپنی حیاء نہیں جانے دوں گی۔ آپ صلی اللہ علیہ و آلہ و سلم نے اس عورت سے فرمایا تیرے بیٹوں کو دو شہیدوں کے برابر ثواب ملے گا۔ اس نے پوچھا اے اللہ کے رسول وہ کیوں؟ آپ صلی اللہ علیہ و آلہ و سلم نے فرمایا کیونکہ اس کو اہل کتاب نے قتل کیا ہے۔

جہاد کے لئے سمندر کا سفر

سعید بن منصور، اسماعیل، بن زکریا، مطرف، بشر ابی عبد اللہ، بشیر بن مسلم، حضرت عبداللہ بن عمرو سے روایت ہے کہ رسول اللہ صلی اللہ علیہ و آلہ و سلم نے فرمایا حج عمرے اور جہاد کے سوا (کسی اور غرض سے) سمندر کا سفر مت کرو کیونکہ سمندر کے نیچے آگ ہے اور آگ کے نیچے سمندر ہے۔

سلیمان بن داؤد، حماد، ابن زید، یحیی بن سعید، محمد بن یحیی، ابن حبان، حضرت انس بن مالک سے روایت ہے کہ ام حرام نے مجھ سے بیان کیا ایک مرتبہ رسول اللہ صلی اللہ علیہ و آلہ و سلم ان کے گھر (دوپہر میں) سوئے پھر ہنستے ہوئے بیدار ہوئے۔ وہ کہتی ہیں کہ میں نے پوچھا یا رسول اللہ صلی اللہ علیہ و آلہ و سلم! آپ کیوں ہنسے؟ فرمایا میں نے (اپنی امت کے) چند لوگوں کو دیکھا جو اس سمندر پر اس طرح سوار ہیں جس طرح (شان و شوکت کے ساتھ) بادشاہ بیٹھتے ہیں۔ میں نے عرض کیا یا رسول اللہ صلی اللہ علیہ و آلہ و سلم میرے لئے دعا فرمائیے کہ اللہ مجھے بھی ان لوگوں میں شامل کر دے۔ آپ صلی اللہ علیہ و آلہ و سلم نے فرمایا تو ان میں تھی۔ آپ صلی اللہ علیہ و آلہ و سلم پھر سو گئے اور پھر ہنستے ہوئے اٹھے۔ میں نے پھر پوچھا یا رسول اللہ صلی اللہ علیہ و آلہ و سلم آپ کس بات پر ہنسے؟ آپ صلی اللہ علیہ و آلہ و سلم نے پھر وہی پہلی والی بات فرمائی۔ میں نے پھر عرض کیا یا رسول اللہ میرے لئے دعا فرمائیے کہ اللہ مجھے بھی ان لوگوں میں شامل فرمائے۔ فرمایا تو پہلے لوگوں میں سے ہو چکی۔ راوی کہتے کہ اس واقعہ کے بعد ام حرام نے عبادہ بن صامت سے نکاح کیا اور پھر عبادہ سمندری سفر پر جہاد کے لئے روانہ ہوئے تو اپنے ساتھ ام حرام کو بھی لے گئے جب جہاد سے واپس آئے تو ام حرام کے لئے ایک خچر لایا گیا۔ جس پر وہ سوار ہوئیں پھر اس خچر نے ان کو گرا دیا جس سے ان کی گردن ٹوٹ گئی اور اس سے ان کی موت واقع ہو گئی (یعنی آپ صلی اللہ علیہ و آلہ و سلم کی پشین گوئی درست ثابت ہوئی۔

قعنبی، مالک، اسحاق بن عبداللہ بن ابی طلحہ، حضرت انس بن مالک سے مروی ہے کہ جب رسول اللہ صلی اللہ علیہ و آلہ و سلم قبا جاتے تو ام حرام کے پاس بھی جاتے وہ عبادہ بن صامت کے نکاح میں تھیں ایک دن آپ صلی اللہ علیہ و آلہ و سلم ان کے پاس گئے ام حرام نے آپ صلی اللہ علیہ و آلہ و سلم کو کھانا کھلایا اور بیٹھ کر آپ کے سر میں انگلیاں پھیر نے لگیں۔ پھر آگے راوی نے وہی حدیث بیان کی۔

یحیی بن معین، ہشام، ابن یوسف، معمر، زید بن اسلم، عطاء بن یسار، ام سلیم کی بہن سے روایت ہے کہ رسول اللہ صلی اللہ علیہ و آلہ و سلم سوئے اور پھر جاگے اور وہ اپنا سر دھو رہی تھیں۔ آپ صلی اللہ علیہ و آلہ و سلم بیدار ہوئے ہنستے ہوئے۔ میں نے پوچھا کہ یا رسول اللہ صلی اللہ علیہ و آلہ و سلم کیا آپ صلی اللہ علیہ و آلہ و سلم میرے سر پر ہنس رہے ہیں؟ فرمایا نہیں۔ اس کے بعد گے راوی نے کم و بیش یہی اوپر والی حدیث بیان کی

محمد بن بکار، مروان، عبدالوہاب بن عبدالرحیم، ام حرام سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا جو شخص (حج عمرے یا جہاد کے لئے) سمندر میں سوار ہوا اور پھر اس کو چکر آئے یا قے ہوئی تو اس کو ایک شہید کا ثواب ملے گا۔ اور جو ڈوب جائے (اور مر جائے) تو اس کو دو شہیدوں کے برابر ثواب ملے گا۔

عبدالسلام بن عتیق، ابو مسہر، اسماعیل بن عبداللہ بن سماعہ، حضرت ابو اسامہ باہلی سے روایت ہے کہ رسول اللہ صلی اللہ علیہ و آلہ و سلم نے فرمایا تین شخص ایسے ہیں جن کا ضامن اللہ ہے۔ ایک وہ شخص جو راہ خدا میں جہاد کی غرض سے نکلا پس اللہ اس کا ضامن ہے وہ اس کو یا تو موت دے کر جنت میں داخل فرمائے گا یا غنیمت اور اجر دے کر اس کو اپنے اہل و عیال میں لوٹا دے گا۔ دوسرا وہ شخص جو (نماز کے ارادہ سے) مسجد کی طرف چلا پس اللہ اس کا ضامن ہے وہ اس کو یا تو موت دے کر جنت میں داخل فرمائے گا یا اجرو ثواب دے کر اپنے گھر لوٹا دے گا۔ تیسرے وہ شخص جو اپنے گھر میں سلام کر کے داخل ہو پس اللہ اس کا ضامن ہے۔

جنگ میں کافر کو قتل کر نے کا ثواب

محمد بن صباح بزار، اسماعیل، ابن جعفر، علاء، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا کافر اور اس کو قتل کر نے والا دوزخ میں کبھی جمع نہ ہو گا۔ (یعنی جس مسلمان نے جہاد میں کسی کافر کو قتل کیا وہ دوزخ میں جانے سے محفوظ ہوا)

جہاد کر نے والوں کی عورتوں کے ساتھ کیا سلوک کرنا چاہئے؟

سعید بن منصور، سفیان، قعنب، علقمہ بن مرثد، حضرت بریدہ سے روایت ہے کہ نبی کریم صلی اللہ علیہ و آلہ و سلم نے ارشاد فرمایا مجاہدین کی بیویوں کی حرمت جہاد میں شریک نہ ہونے والے لوگوں پر ایسی ہے جیسے کہ ان کی ماں کی حرمت اور جو جہاد میں شرکت نہ کر سکنے والا آدمی مجاہدین کے گھر بار کی خدمت میں رہے اور پھر ان کے اہل میں خیانت کا مرتکب ہو تو قیامت کے دن اس کو مجاہد کے سامنے کھڑا کیا جائے گا اور اس مجاہد سے کہا جائے گا کہ اس نے تیرے اہل میں خیانت کی پس اب تو جتنی چاہے نیکیاں لے لے۔ اس کے بعد جناب رسول اللہ صلی اللہ علیہ و آلہ و سلم ہماری طرف متوجہ ہوئے اور ارشاد فرمایا بولو تمہارا کیا خیال ہے؟(یعنی بتا گھاٹے میں کون رہا؟ مرد مجاہد یا خیانت کر نے والا؟)

غنیمت حاصل کئے بغیر مجاہدین کی واپسی

عبید اللہ بن عمر بن میسرہ، عبداللہ بن یزید، حیوۃ ابن لہیہ، ابو ہانی خولانی، حضرت عبداللہ بن عمرو سے روایت ہے کہ جناب رسول اللہ صلی اللہ علیہ و آلہ و سلم نے فرمایا غازیوں کو جو جماعت راہ خدا میں کافروں سے قتال کرے اور مال غنیمت حاصل کرے تو انہوں نے اپنے اجر آخرت میں دو تہائی وصول کر لیا اور ان کا صرف ایک تہائی اجر آخرت میں باقی رہ گیا اور اگر وہ مال غنیمت حاصل نہ کر پائیں تو آخرت میں ان کو اپنے عمل کا پورا پورا بدلہ ملے گا۔ (جہاد صرف اجر آخرت کے لئے کرنا چاہئے اگر اس کا پھل دنیا میں ملتا ہے تو آخرت کا اجر کم ہو جاتا ہے اور اگر اس دنیا میں کچھ نہیں ملتا تو آخرت میں بہر حال ان کو نوازا جائے گا۔

جہاد میں نماز روزے اور ذکر الٰہی کا ثواب سات سو گنا ہو جاتا ہے

احمد بن عمرو بن سرح، ابن وہب، یحیی بن ایوب، سعید بن ابی ایوب، زبان بن فائد، حضرت معاذ سے روایت ہے کہ جناب رسول اللہ صلی اللہ علیہ و آلہ و سلم نے ارشاد فرمایا بے شک دوران جہاد نماز روزہ اور ذکر الٰہی کر نے پر اس کا اجر سات سو گنا تک بڑھا دیا جاتا ہے۔

جو شخص جہاد کو نکلے اور مر جائے

عبدالوہاب بن نجدہ، بقیہ بن ولید، بن ثوبان، حضرت ابو مالک اشعری سے روایت ہے کہ میں نے سنا کہ جناب رسول اللہ صلی اللہ علیہ و آلہ و سلم فرماتے تھے۔ جو شخص راہ خدا میں جہاد کی غرض سے نکلا اور وہ مر گیا یا مارا گیا تو ہر دو صورت میں وہ شہید ہے یا اس کے گھوڑے یا اونٹ نے اس کو کچل ڈالا یا کسی زہریلے جانور نے اس کو کاٹ لیا یا اپنے بستر پر (طبعی) موت مرا یا کسی اور طریقہ سے جو اللہ نے چاہا مر گیا تو ہر صورت میں وہ شہید ہے اور اس کے لئے جنت ہے

دشمن کے مقابلہ میں مورچہ بندی کا ثواب

سعید بن منصور، عبداللہ بن وہب، ابو ہانی، عمر بن مالک، فضالہ بن عبید سے روایت ہے کہ رسول اللہ صلی اللہ علیہ و سلم نے فرمایا ہر شخص کا عمل اس کے مر نے پر ختم کر دیا جاتا ہے مگر راہ خدا میں مورچہ بندی کر نے والے کا عمل قیامت تک برابر بڑھتا رہتا ہے اور وہ قبر کے فتنہ سے بھی محفوظ رہتا ہے۔

راہ خدا میں (جہاد میں) پہرہ دینے کا ثواب

ابو توبہ معاویہ، ابن سلام، زید، حضرت سہل بن حنظلہ سے روایت ہے کہ جناب رسول اللہ صلی اللہ علیہ و آلہ و سلم کے ساتھ جنگ حنین میں شریک ہوئے اور بہت لمبی منزل طے کی۔ جب تیسرا پہر ہوا تو نماز (ظہر) کا وقت ہو گیا۔ اور میں آپ صلی اللہ علیہ و آلہ و سلم کے ساتھ شریک نماز ہوا اتنے میں ایک سوار آیا اور بولا یا رسول اللہ صلی اللہ علیہ و آلہ و سلم میں آپ صلی اللہ علیہ و آلہ و سلم کے پاس سے گیا یہاں تک کہ فلاں فلاں پہاڑ پر چڑھا اچانک میں نے دیکھا کہ قبیلہ ہوازن کے لوگ ایک جگہ جمع ہیں اور ان کے ساتھ ان کے اونٹ بکریاں اور عورتیں بھی ہیں۔ یہ سن کر آپ صلی اللہ علیہ و آلہ و سلم مسکرائے اور فرمایا اگر خدا نے چاہا تو کل کو وہ مسلمانوں کا مال غنیمت ہوں گے اس کے بعد آپ نے فرمایا آج رات ہمارا پہرہ کون دے گا؟ یہ سن کر انس بن ابی مرثد غنوی نے کہا یا رسول اللہ صلی اللہ علیہ و آلہ و سلم پہرہ میں دوں گا۔ آپ صلی اللہ علیہ و آلہ و سلم نے فرمایا تو پھر سوار ہو جا پس وہ اپنے گھوڑے پر سوار ہوا اور جناب رسول اللہ صلی اللہ علیہ و آلہ و سلم کے پاس آیا۔ آپ صلی اللہ علیہ و آلہ و سلم نے اس کو ہدایت کی کہ جا اس گھاٹی میں بلندی تک پہنچ اور خیال رہے کہ ہم رات میں تیری طرف سے دھوکہ نہ کھائیں۔ (یعنی پوری توجہ سے نگرانی کرنا ایسا نہ ہو کہ تیری غفلت سے ہمیں کوئی نقصان پہنچ جائے) جب صبح ہوئی تو آپ صلی اللہ علیہ و آلہ و سلم نماز کے لئے تشریف لے گئے اور دو رکعت (سنت) ادا فرمائیں اس کے بعد آپ صلی اللہ علیہ و آلہ و سلم نے دریافت فرمایا کہ کیا تم نے اپنے سوار کو دیکھا ہے؟ لوگوں نے کہا یا رسول اللہ صلی اللہ علیہ و آلہ و سلم ہم نے (ابھی تک) نہیں دیکھا۔ اس کے بعد نماز شروع ہوئی اور آپ صلی اللہ علیہ و آلہ و سلم نماز پڑھتے جاتے تھے اور کنکھیوں سے گھاٹی کی طرف بھی دیکھتے جاتے تھے۔ یہاں تک نماز پوری ہو گئی اور آپ صلی اللہ علیہ و آلہ و سلم نے سلام پھیر دیا اور فرمایا خوش ہو جا! تمہارا سوار گیا ہے پس ہم بھی گھاٹی کے درختوں کی طرف دیکھنے لگے پس اچانک وہ سوار آتا ہوا نظر آیا اور جناب رسول اللہ صلی اللہ علیہ و آلہ و سلم کے سامنے رک گیا۔ اس نے سلام کیا اور کہا کہ یا رسول اللہ صلی اللہ علیہ و آلہ و سلم میں یہاں سے چلا یہاں تک کہ میں گھاٹی کی اس بلندی تک پہنچ گیا جہاں تک پہنچنے کا حکم آپ صلی اللہ علیہ و آلہ و سلم نے دیا تھا۔ جب صبح ہوئی تو دونوں گھاٹیوں پر چڑھا اور دیکھا لیکن مجھے (دشمن کا کوئی آدمی) نظر نہیں آیا۔ جناب رسول اللہ صلی اللہ علیہ و آلہ و سلم نے اس سے مزید استفسار فرمایا کہ کیا تو رات میں گھوڑے سے اترا تھا؟ وہ بولا نہیں مگر صرف قضائے حاجت کے لئے۔ پس جناب رسول اللہ صلی اللہ علیہ و آلہ و سلم نے ارشاد فرمایا تو نے اپنے لئے جنت واجب کر لی اور اب اگر تو اس عمل کے بعد (کوئی نفلی عبادت) نہ کرے تو تیرا کوئی حرج نہ ہو گا۔

جہاد چھوڑ دینے کی مذمت

عبدہ بن سلیمان، ابن مبارک، وہیب، عمر بن محمد بن منکدر، سمی ابو صالح، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے ارشاد فرمایا جو اس حال میں مرا کہ نہ اس نے جہاد کیا اور نہ ہی اس کے دل میں جذبہ جہاد پیدا ہوا تو گویا وہ ایک طرح کے نفاق سے مرا۔

عمرو بن عثمان، یزید بن عبدربہ، ولید بن مسلم، یحیی بن حارث، ابو عبدالرحمن، حضرت ابو امامہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا جس نے جہاد نہیں کیا یا جہاد کی تیاری میں مجاہدین کی مدد نہ کی یا مجاہد کی عدم موجودگی میں اس کے اہل و عیال کی خبر گیری نہ کی تو اللہ تعالی اس کو ہلاکت و مصیبت میں مبتلا کر دے گا۔ ایک راوی یزید بن عبدربہ نے اپنی حدیث میں لفظ قَبْلَ یوْمِ الْقِیامَۃ کا اضافہ کیا (یعنی اللہ تعالی ایسے شخص کو قیامت سے پہلے ہی اس دنیا میں ہلاکت و مصیبت میں مبتلا کر دے گا)۔

موسیٰ بن اسماعیل، حماد، حمید، حضرت انس بن مالک سے روایت ہے کہ جناب رسول اللہ صلی اللہ علیہ و آلہ و سلم نے ارشاد فرمایا مشرکین سے جہاد کرو اپنے جان و مال سے اور اپنی زبان سے۔

جہاد میں ہر شخص کی شرکت کا حکم منسوخ ہو گیا

احمد بن محمد علی بن حسین، یزید، عکرمہ، حضرت ابن عباس سے روایت کہ حکم قرنی اگر تم سب کے سب جہاد کے لئے نہ نکلو گے تو اللہ تعالی تمہیں درد ناک عذاب دے گا۔ اور یہ حکم کہ اہل مدینہ اور ان کے اردگرد رہنے والے اعرابیوں کے لئے یہ بات مناسب نہیں ہے کہ وہ جناب رسول اللہ صلی اللہ علیہ و آلہ و سلم سے پیچھے رہ جائیں (یعنی جہاد میں ان کے ساتھ شریک نہ ہوں) اور یہ کہ وہ اپنی جان کو ان کی جانوں کے مقابلہ میں ترجیح دیں یہ حکم اس آیت سب مسلمان ایک ساتھ ایک وقت میں جہاد کے لئے نہ نکلیں سے منسوخ ہو گیا۔

عثمان بن ابی شیبہ، یزید بن حباب، عبدالمومن بن خالد، حضرت نجدہ بن نفیع سے روایت ہے کہ میں نے اس آیت قرنی کہ اگر تم جہاد کے لئے نہ نکلو گے تو اللہ تعالی تمہیں درد ناک عذاب دے گا کے متعلق حضرت ابن عباس سے دریافت کیا (کہ اس میں عذاب سے کیا مراد ہے؟) تو انہوں نے جواب دیا کہ ان سے بارش روک لی گئی۔ (یعنی ان پر قحط مسلط کر دیا گیا اور یہی ان کے لئے عذاب تھا۔

عذر کی بنیاد پر جہاد میں عدم شرکت جائز ہے

سعید بن منصور، عبدالرحمن بن ابی زناد، حضرت زید بن ثابت (کاتب وحی) سے روایت ہے کہ میں رسول اللہ صلی اللہ علیہ و آلہ و سلم کے پہلو میں بیٹھا ہوا تھا کہ آپ پر سکینت (نزول وحی کے وقت کی ایک کیفیت) طاری ہو گئی پس جناب رسول اللہ صلی اللہ علیہ و آلہ و سلم کی ران میری ران پر گر پڑی اور میں نے جناب رسول اللہ صلی اللہ علیہ و آلہ و سلم کی ران کے وزن سے زیادہ کسی چیز کا وزن محسوس نہیں کیا۔ اس کے بعد یہ کیفیت ختم ہو گئی تو فرمایا لکھ پس میں نے ایک شانہ کی ہڈی پر لکھا (لَا یسْتَوِی الْقٰعِدُوْنَ مِنَ الْمُؤْمِنِینَ غَیرُ اُولِی الضَّرَرِ وَالْمُجٰهِدُوْنَ فِی سَبِیلِ اللّٰهِ) 4۔ النساء:95) (یعنی جہاد میں شریک مومن اور گھر بیٹھ رہنے والے مومن درجہ میں برابر نہیں ہو سکتے) مجاہدین کی یہ فضیلت سن کر ابن ام مکتوم جو نابینا تھے (اور اپنے اس عذر کی بناء پر جہاد میں شرکت سے معذور تھے) کھڑے ہوئے اور عرض کیا یا رسول اللہ! اس کا کیا حال ہو گا جو کسی عذر کی وجہ سے جہاد میں شریک نہیں ہو سکتا؟جب وہ اپنی بات کہہ چکے تو پھر آپ صلی اللہ علیہ و آلہ و سلم پر نزول وحی کی مخصوص کیفیت طاری ہو گئی اور آپ صلی اللہ علیہ و آلہ و سلم کی ران میری ران پر گر پڑی اور اس پر دوسری مرتبہ میں بھی میں نے آپ صلی اللہ علیہ و آلہ و سلم کی ران کا اتنا ہی وزن محسوس کیا جتنا کہ پہلی مرتبہ میں نے کیا تھا۔ کچھ دیر کے بعد یہ کیفیت ختم ہوئی تو فرمایا اے زید ذرا پڑھنا (یعنی اب سے کچھ دیر پہلے جو میں نے لکھوایا تھا اسے پڑھو) پس میں نے پڑھا (لَا یسْتَوِی الْقٰعِدُوْنَ مِنَ الْمُؤْمِنِینَ غَیرُ اُولِی الضَّرَرِ وَالْمُجٰهِدُوْنَ فِی سَبِیلِ اللّٰهِ) 4۔ النساء:95)۔ آپ صلی اللہ علیہ و آلہ و سلم نے فرمایا غَیرُ أُولِی الضَّرَرِ(مگر وہ لوگ جن کو کوئی عذر ہے) یہ آیت پوری ہوئی۔ زید بن ثابت کہتے ہیں کہ اللہ تعالی نے اس جملہ کو الگ نازل فرمایا اس کے بعد میں نے اس کو اس کی اپنی جگہ پر لگا دیا۔ قسم ہے اس ذات کی جس کے قبضہ میں میری جان ہے میں اس وقت بھی ہڈی کے شگاف کے پاس اس مقام کو دیکھ رہا ہوں جہاں میں نے اس کو لکھا تھا۔

موسیٰ بن اسماعیل، حماد، حمید، موسیٰ بن انس، حضرت انس بن مالک سے روایت ہے کہ (ایک مرتبہ دوران جہاد) جناب رسول اللہ صلی اللہ علیہ و آلہ و سلم نے فرمایا تم مدینہ میں کچھ لوگوں کو چھوڑ آئے ہو۔ مگر جس قدر تم چلو گے اور جس قدر تم خرچ کرو گے اللہ کی راہ میں اس جس قدر وادی طے کرو گے وہ لوگ اجرو ثواب میں تمہارے ساتھ شریک ہوں گے۔ لوگوں نے عرض کیا یا رسول اللہ صلی اللہ علیہ و آلہ و سلم! وہ ہمارے ساتھ کیسے ہو سکتے ہیں جبکہ وہ مدینہ میں ہیں؟ آپ صلی اللہ علیہ و آلہ و سلم نے فرمایا ان کو عذر نے روک دیا۔

مجاہدین کی خدمت جہاد ہے

عبد اللہ بن عمرو بن ابی حجاج، ابو معمر عبدالوارث حسین، یحیی، ابو سلمہ، بسر بن سعید، حضرت زید بن خالد الجہنی سے روایت ہے کہ جناب رسول اللہ صلی اللہ علیہ و آلہ و سلم نے فرمایا جو شخص راہ خدا میں جہاد کر نے والے غازی کی تیاریوں میں ہاتھ بٹائے گا تو گویا وہ بھی جہاد میں شریک ہوا اور جو شخص غازی کے پیچھے اس کے اہل و عیال کی اچھی خبر گیری کرے گا تو گویا وہ بھی جہاد میں شریک ہوا۔

سعید بن منصور، ابن وہب، عمرو بن حارث، یزید بن ابی حبیب، یزید بن ابی سعید، حضرت ابو سعید خدری سے روایت ہے کہ جناب رسول اللہ صلی اللہ علیہ و آلہ و سلم نے بنی لحیان کی طرف ایک لشکر بھیجا تو (لشکر کی تیاری کے وقت) فرمایا ہر گھر کے دو مردوں میں سے ایک مرد جہاد کے لئے نکلے پھر آپ صلی اللہ علیہ و آلہ و سلم نے (بستی میں) رہ جانے والوں سے فرمایا تم میں سے جو شخص جہاد کے لئے جانے والے کی عدم موجودگی میں اس کے گھر بار کی اچھی خبر گیری کرے گا تو اس کو جہاد میں جانے والوں کے نصف کے برابر ثواب ملے گا۔

بہادری اور بزدلی کا بیان

عبد اللہ بن جراح، عبداللہ بن یزید، موسیٰ بن علی بن رباح، عبدالعزیز بن مروان، حضرت ابو ہریرہ سے روایت ہے کہ میں نے سنا جناب رسول اللہ صلی اللہ علیہ و آلہ و سلم فرماتے تھے آدمی میں دو بری خصلتیں ہیں ایک بخل اور دوسری بزدلی۔

یت قرنی ولاتلقوابایدیکم الی التہلکہ کا مفہوم

احمد بن عمر بن سرج، ابن وہب، حیوۃۃ بن شرخ، ابن لہیعہ، یزید بن ابی حبیب، حضرت اسلم ابو عمران سے روایت ہے کہ ہم مدینہ سے بغرض جہاد نکلے ہمارا ارادہ (روم کے دارالسلطنت) قسطنطنیہ پر چڑھائی کر نے کا تھا ہماری فوج کے سردار عبدالرحمن بن خالد بن ولید تھے (جب ہم قسطنطنیہ پہنچے تو) رومی اپنے شہر قسطنطنیہ کی دیوار سے پشت لگائے کھڑے تھے (یعنی مقابلہ کے لئے پوری طرح تیار تھے) ہم میں سے ایک شخص نے تن تنہا دشمن پر حملہ کرنا چاہا۔ لوگوں نے کہا ارے یہ کیا کرتا ہے؟ لا الہ اللہ تو اپنے آپ کو ہلاکت میں ڈالتا ہے یہ سن کر حضرت ابو ایوب انصاری نے جواب میں فرمایا یہ آیت تو ہم انصار کی شان میں نازل ہوئی تھی (قصہ یہ ہے کہ) جب اللہ تعالی نے اپنے نبی کریم صلی اللہ علیہ و آلہ و سلم کی مدد فرمائی اور اسلام کو غلبہ عطا فرما دیا تو ہم نے اپنے دلوں میں سوچا کہ (اب چونکہ مقصد پورا ہو چکا ہے اس لئے اب جہاد کی کیا ضرورت ہے) اب تو ہمیں اپنے اموال(اونٹوں اور باغوں) میں رہنا چاہئے اور ان کی درستگی کر نے چاہئے تب اللہ تعالی نے یہ آیت نازل فرمائی (وَاَنْفِقُوْا فِی سَبِیلِ اللّٰهِ وَلَا تُلْقُوْا بِاَیدِیكُمْ اِلَى التَّهْلُكَۃ) 2۔ البقرۃ:195) یعنی راہ خدا میں خرچ کرو اور اپنی جانوں کو ہلاکت میں نہ ڈالو تو اپنے آپ کو ہلاکت میں ڈالنے کا مطلب یہ تھا کہ ہم اپنے اموال میں مگن رہیں اور ان کی درستگی میں لگے رہیں اور جہاد چھوڑ دیں (یعنی جہاد کرنا ہلاکت نہیں بلکہ ترک جہاد ہلاکت ہے) ابو عمران کہتے ہیں کہ ابو ایوب انصاری ساری زندگی راہ خدا میں جہاد ہی کرتے رہے یہاں تک کہ قسطنطنیہ میں دفن ہوئے۔

تیر اندازی کی فضیلت

سعید بن منصور، عبداللہ بن مبارک، عبدالرحمن بن یزید بن جابر، حضرت عقبہ بن عامر سے روایت ہے کہ میں نے جناب رسول اللہ صلی اللہ علیہ و آلہ و سلم کو یہ فرماتے ہوئے سنا کہ اللہ تعالی ایک تیر کے سبب تین آدمیوں کو جنت میں داخل کرے گا ایک اس کے بنانے والے کو جو کہ اپنے پیشہ میں ثواب کی امید رکھے گا۔ دوسرا تیر پھینکنے والے کو (یعنی جو دوران جنگ تیر استعمال کرے گا) تیسرے اس شخص کو جو تیر انداز کو تیر اٹھا کر دیتا ہے پس تیر اندازی کرو اور سواری کرو (یعنی تیر اندازی اور گھوڑ سواری سیکھو) لیکن میرے نزدیک سواری کی نسبت تیر اندازی زیادہ پسندیدہ ہے (کیونکہ تیر اندازی پیادہ بھی کر سکتا ہے) (ہمارے دین میں) کوئی کھیل نہیں ہے مگر تین چیزیں ایک اپنے گھوڑے کی تربیت کرنا۔ دوسرے بیوی کے ساتھ چھیڑ چھاڑ۔ تیسرے اپنے تیر کمان سے تیر اندازی کرنا اور جو شخص تیر اندازی سیکھنے کے بعد اس کو غیر اہم سمجھ کر چھوڑ دے تو اس کو جان لینا چاہئے کہ تیر اندازی ایک نعمت تھی جو اس نے چھوڑ دی یا یہ فرمایا اس نے نعمت کی ناقدری کی۔

سعید بن منصور، عبداللہ بن وہب، عمرو بن حارث، ابو علی، ثمامہ بن شفی، حضرت عقبہ بن عامر سے روایت ہے کہ میں نے برسر منبر جناب رسول اللہ صلی اللہ علیہ و آلہ و سلم کو یہ فرماتے ہوئے سنا کہ جہاں تک ہو اور جس حد تک ہو طاقت کے ذریعہ دشمنان حق سے نبرد آزما ہونے کی تیاری کرو۔ جان لو طاقت سے مراد تیر اندازی ہے اور طاقت سے مراد تیر اندازی ہے طاقت سے مراد تیر اندازی ہے (یعنی آپ صلی اللہ علیہ و آلہ و سلم نے تین دفعہ یہ جملہ زور دے کر فرمایا تاکہ قوت کا مفہوم اچھی طرح ذہن نشین ہو جائے)۔


جہاد سے مطلب اگر طلب دنیا ہو تو اس کا کوئی اجر نہیں

حیوہ بن شریح، بقیہ، بحیر، خالد بن معدان ابی بحریہ، حضرت معاذ بن جبل سے روایت ہے کہ رسول اللہ صلی اللہ علیہ و آلہ و سلم نے ارشاد فرمایا جہاد دو طرح کا ہے ایک وہ جہاد ہے جو رضائے الٰہی کی خاطر کیا جاتا ہے اور اس میں امام کی فرمانبرداری کی جاتی ہے اور بہتر سے بہتر مال اس میں خرچ کیا جاتا ہے ساتھی کے ساتھ نرمی برتی جاتی ہے اور فساد سے پرہیز کیا جاتا ہے پس ایسے جہاد میں تو سونا اور جاگنا بھی عبادت ہے۔ دوسرا جہاد وہ ہے جس میں فخر شامل ہو اور جو دکھانے اور سنانے کی غرض سے کیا جاتا ہے جس میں امام کی نافرمانی ہو اور زمین میں فساد مطلوب ہو ایسے جہاد کا کوئی اجر نہیں۔

ابو توبہ، ربیع بن نافع، ابن مبارک، ابن ابی ذئب، قاسم بکیر بن عبداللہ بن اشج، ابن مکرز، حضرت ابو ہریرہ سے روایت ہے کہ ایک شخص نے جناب رسول اللہ صلی اللہ علیہ و آلہ و سلم سے عرض کیا اے اللہ کے رسول صلی اللہ علیہ و آلہ و سلم ایک شخص راہ خدا میں جہاد کر نے کا ارادہ رکھتا ہے حالانکہ اس سے اس کا مقصد طلب دنیا ہوتی ہے آپ صلی اللہ علیہ و آلہ و سلم نے فرمایا اس پر کوئی اجر نہ ملے گا لوگوں نے اسے بہت بڑی بات سمجھا۔ انہوں نے اس شخص سے کہا تو رسول اللہ صلی اللہ علیہ و آلہ و سلم کو اچھی طرح نہیں سمجھا سکا اس نے پھر عرض کیا یا رسول اللہ صلی اللہ علیہ و آلہ و سلم ایک شخص راہ خدا میں جہاد کر نے کا ارادہ رکھتا ہے اور اس سے اس کا مطلب دنیا کا حصول ہوتا ہے آپ صلی اللہ علیہ و آلہ و سلم نے پھر ارشاد فرمایا اس کو کوئی اجر نہ ملے گا۔ لوگوں نے اس شخص سے پھر کہا کہ اپنا سوال پھر سے دہرا۔ اس نے تیسری بار پھر پوچھا اور آپ صلی اللہ علیہ و آلہ و سلم نے پھر یہی جواب دیا کہ اس کو کوئی اجر نہ ملے گا۔

حفص بن عمر، عمرو بن مرہ، ابو وائل، حضرت ابو موسیٰ اشعری سے روایت ہے کہ ایک شخص رسول اللہ صلی اللہ علیہ و آلہ و سلم کی خدمت اقدس میں حاضر ہوا اور عرض کیا یا رسول اللہ صلی اللہ علیہ و آلہ و سلم ایک شخص جہاد کرتا ہے تاکہ اس کا ذکر ہو اور ایک شخص لڑتا ہے تاکہ اس کی تعریف ہو اور ایک شخص لڑتا ہے تاکہ غنیمت حاصل کرے۔ اور ایک شخص لڑتا ہے تاکہ اپنی بہادری دکھائے آپ صلی اللہ علیہ و آلہ و سلم نے فرمایا جو شخص اس غرض سے جہاد کرتا ہے تاکہ اللہ کا کلمہ بلند ہو پس وہ اللہ کی راہ میں جہاد کرتا ہے۔ ( اور اس کو اجر ملے گا)۔

علی بن مسلم، ابو داؤد، شعبہ، حضرت عمر سے روایت ہے کہ میں نے ابو وائل سے ایک ایسی حدیث سنی جو مجھے پسند ہے پھر حدیث بالا ذکر کی

مسلم بن حاتم، عبدالرحمن بن مہدی، ابو وضاح علاء بن عبداللہ بن رافع، جنان بن خارجہ، حضرت عبداللہ بن عمرو سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم مجھے جہاد کے بارے میں بتائیے (کہ کون سا جہاد موجب ثواب ہے) آپ صلی اللہ علیہ و آلہ و سلم نے فرمایا اے عبداللہ بن عمرو اگر تو محض اللہ کے لئے جہاد کرے اور اس کی تکالیف پر صبر کرے تو اللہ تعالی تجھ کو صبر و احتساب کی فضیلت کے ساتھ اٹھائے گا اور اگر تو دکھاوے اور حصول دنیا کے لئے جہاد کرے گا تو اللہ تعالی بھی تجھے ریاکاری اور طلب دنیا کی صفت پر اٹھائے گا اے عبداللہ بن عمرو! تو جس حالت پر بھی لڑے گا یا جس حالت پر مارا جائے گا اللہ تجھے اسی حال پر اٹھائے گا۔

شہادت کی فضیلت

عثمان بن ابی شیبہ، عبداللہ بن ادریس، محمد بن اسحاق ، اسماعیل بن امیہ، ابو زبیر، سعید، بن جبیر، حضرت عبداللہ بن عباس سے روایت ہے کہ جناب رسول اللہ صلی اللہ علیہ و آلہ و سلم نے ارشاد فرمایا جب تمہارے بھائی احد کے دن شہید کئے گئے تو اللہ تعالی نے ان کی روحوں کی سبز رنگ کے پرندوں کے پیٹ میں رکھ دیا وہ جنت کی نہروں پر اترتی اور اس سے سیراب ہوتی ہیں اور اس (جنت) کے پھل کھاتی ہیں اور سونے کی قندیلوں میں بسیرا کرتی ہیں جو عرش کے سایہ میں لٹکے ہوئے ہیں جب ان کی روحوں نے کھانے پینے اور آرام و راحت کی لذت محسوس کی تو کہا کون ہے جو ہماری طرف سے ہمارے بھائیوں تک یہ خوشخبری پہنچا دے کہ ہم جنت میں زندہ ہیں اور ہمیں کھانے پینے کو ملتا ہے (ہم ان کو یہ خوشخبری اس لئے سنانا چاہتے ہیں تاکہ) وہ جہاد سے بے توجہی نہ برتیں اور کفار سے قتال و جدال میں پیچھے نہ ہٹیں پس اللہ تعالی نے فرمایا میں تمہاری یہ خوشخبری ان تک پہنچا دوں گا پس اللہ تعالی نے یہ آیت نازل فرمائی۔ (ترجمہ) جو لوگ اللہ کی راہ میں مارے گئے ان کو مردہ ہرگز مت کہو بلکہ وہ اپنے رب کے حضور زندہ ہیں اور وہاں کے رزق سے فیض یاب ہیں۔

مسدد، یزید، بن زریع، عوف، حضرت حسناء بنت معاویہ الصریمیہ اپنے چچا اسلم بن سلیم سے روایت کرتی ہیں کہ میں نے نبی کریم صلی اللہ علیہ و آلہ و سلم سے پوچھا کہ جنت میں کون ہو گا؟ آپ صلی اللہ علیہ و آلہ و سلم نے فرمایا جنت میں انبیاء ہوں گے شہید (یعنی مومن) ہوں گے ناقص پیدا شدہ بچے ہوں گے اور وہ بچیاں ہوں گی جن کو زندہ دفنا دیا گیا۔

شہید کی شفاعت قبول کی جائے گی

احمد بن صالح، یحیی بن حسان، ولید بن رباح، حضرت نمیران بن عتبہ سے روایت ہے کہ ہم ام درداء کے پاس گئے اور ہم یتیم تھے ام درداء نے کہا خوش ہو جا میں نے ابو درداء سے سنا ہے کہ جناب رسول اللہ صلی اللہ علیہ و آلہ و سلم نے فرمایا شہید کی شفاعت اس کے اہل خانہ کے ستر آدمیوں کے حق میں قبول کی جائے گی۔ ابو داوٗد نے کہا صحیح نام رباح بن ولید ہے۔

شہید کی قبر پر نور برستا ہے

محمد بن عمرو، سلمہ، ابن فضل، محمد بن اسحاق یزید بن رومان، عروہ حضرت عائشہ سے روایت ہے کہ جب (شاہ حبشہ) نجاشی انتقال کر گیا تو لوگ ہم سے بیان کرتے تھے کہ اس کی قبر پر ہمیشہ نور برستا ہے (ممکن ہے وہ شہید کی موت مرا ہو)۔

محمد بن کثیر، شعبہ، عمرو بن مرہ، عمرو بن میمون، عبداللہ بن ربیعہ، حضرت عبید بن خالد السلمی سے روایت ہے کہ جناب رسول اللہ صلی اللہ علیہ و آلہ و سلم نے دو آدمیوں کے درمیان بھائی چارہ قائم کرا دیا۔ پس ان میں سے ایک (راہ خدا میں) مارا گیا اور دوسرا تقریباً ایک ہفتہ بعد مر گیا (یعنی دوسرا طبعی موت مرا) پس ہم نے اس کی نماز جنازہ پڑھی آپ صلی اللہ علیہ و آلہ و سلم نے ہم سے پوچھا کہ تم نے اس کے حق میں کیا دعا کی؟ ہم نے عرض کیا کہ ہم نے یہ دعا کی کہ اے اللہ اس کی مغفرت فرما اور اس کو اپنے ساتھی سے ملا دے آپ صلی اللہ علیہ و آلہ و سلم نے فرمایا یہ تم نے کیا کیا؟ اس کی وہ نمازیں کیا ہوئیں جو اس نے اپنے ساتھی کے مر نے کے بعد پڑھیں اور اس کے وہ روزے کیا ہوئے جو اس نے اپنے ساتھی کے مر نے کے بعد رکھے اور اس کے وہ اعمال کیا ہوئے جو اس نے اپنے ساتھی کے مر نے کے بعد انجام دئیے آپ صلی اللہ علیہ و آلہ و سلم نے فرمایا بیشک ان دونوں کے درمیان ایسا فرق ہے جیسے زمین و آسمان میں۔ اس حدیث کے ایک راوی شعبہ کو شک ہوا کہ اس میں روزہ کا ذکر کیا یا نہیں۔

اجرت لے کر جہاد کرنا

ابراہیم بن موسی، عمر بن عثمان، محمد بن حرب، ابو سلمہ، سلیمان بن سلیم، حضرت ابو ایوب انصاری سے روایت ہے کہ میں نے جناب رسول اللہ صلی اللہ علیہ و آلہ و سلم کو یہ فرماتے ہوئے سنا کہ تم پر بڑے بڑے شہر فتح کئے جائیں گے اور لشکر اکٹھے کئے جائیں گے اور ان لشکروں میں سے ایک حصہ تمہارے لئے بھی بھیجنا ضروری قرار پائے گا۔ لیکن تم میں سے کوئی ایسا بھی ہو گا جو جہاد میں بغیر کسی اجرت کے جانا پسند نہیں کرے گا۔ وہ اپنی قوم سے بھاگے گا اور قبائل کو ڈھونڈے گا اور یہ کہتے ہوئے اپنی خدمات پیش کرے گا کون ہے جو مجھے اپنی جگہ جہاد میں بھیجتا ہے کون ہے جس کے بدلہ جہاد میں میں شرکت کروں تو جان لو یہ شخص (مجاہد نہیں) صرف مزدور ہے اپنے خون کے آخری قطرہ تک۔

جہاد پر اجرت لینے کی اجازت

ابراہیم بن حسن، حجاج، بن محمد، عبدالملک بن شعیب بن وہب، لیث بن سعد، ابن شفی، حضرت عبداللہ بن عمرو سے روایت ہے کہ جناب رسول اللہ نے فرمایا غازی (مجاہد) کے لئے تو اس کا اپنا ذاتی اجر ہے لیکن اس کے مدد گار کے لئے (دو اجر ہیں) ایک اپنی مدد کا دوسرے مجاہد کے جہاد کا ۔

جہاد میں اپنے کام کے لئے نوکر لے جانے کا بیان

احمد بن صالح، عبداللہ بن وہب، عاصم بن حکیم، یحیی بن ابی عمرو شیبانی، حضرت یعلی بن منبہ سے روایت ہے کہ جناب رسول اللہ صلی اللہ علیہ و آلہ و سلم نے لوگوں کو جہاد میں نکلنے پر ابھارا۔ میں بہت بوڑھا ہو چکا تھا اور میرے پاس کوئی خدمت گار بھی نہیں تھا پس میں نے ملازم کی تلاش شروع کی جو میرے کام آئے اور مال غنیمت کے اپنے حصے میں سے ایک حصہ اس کو بھی دوں پس مجھے خدمت کے لئے ایک شخص مل گیا۔ جب روانگی کا وقت یا تو وہ میرے پاس یا اور بولا مجھے نہیں معلوم کہ دو حصے کتنے ہوں گے اور میرا حصہ کتنا بیٹھے گا لہٰذا میری اجرت متعین کر دو خواہ تمہیں غنیمت میں سے حصہ ملے یا نہ ملے پس میں نے تین دینار اس کی اجرت مقرر کر دی۔ جب مجھے غنیمت کا مال ملا تو میں نے اس میں سے ایک حصہ اس کا بھی لگانا چاہا لیکن معاً مجھے دنیا کا خیال گیا (یعنی یہ خیال گیا کہ اس کی مزدوری تین دینار طے ہو چکی تھی) میں جناب نبی کریم صلی اللہ علیہ و آلہ و سلم کی خدمت میں حاضر ہوا اور اس کا معاملہ آپ صلی اللہ علیہ و آلہ و سلم کے سامنے رکھا تو جناب نبی کریم صلی اللہ علیہ و آلہ و سلم نے ارشاد فرمایا میں تو ان طے شدہ تین دیناروں کے علاوہ دنیا و آخرت میں اس کا جہاد میں کوئی حصہ نہیں پاتا۔

والدین کی مرضی کے بغیر جہاد میں شرکت

محمد بن کثیر، سفیان، عطاء بن سائب، حضرت عبداللہ بن عمرو سے روایت ہے کہ ایک شخص جناب نبی کریم صلی اللہ علیہ و آلہ و سلم کی خدمت میں حاضر ہوا اور عرض کیا یا رسول اللہ صلی اللہ علیہ و آلہ و سلم میں آپ صلی اللہ علیہ و آلہ و سلم سے ہجرت پر بیعت کر نے کی نیت سے حاضر ہوا ہوں اور میں نے اپنے والدین کو روتے ہوئے چھوڑا ہے آپ صلی اللہ علیہ و آلہ و سلم نے فرمایا جا ان کے پاس واپس جا اور ان کو ہنسا جس طرح تو نے ان کو رلایا۔

محمد بن کثیر، سفیان، حبیب بن ابی ثابت، حضرت عبداللہ بن عمرو سے روایت ہے کہ ایک شخص جناب رسول اللہ صلی اللہ علیہ و آلہ و سلم کی خدمت میں حاضر ہوا اور دریافت کیا کہ میں جہاد میں شریک ہو سکتا ہوں؟ آپ صلی اللہ علیہ و آلہ و سلم نے فرمایا کہ کیا تیرے والدین ہیں؟ اس نے کہاں ہاں آپ صلی اللہ علیہ و آلہ و سلم نے فرمایا تو پھر تو انہی کی خدمت میں رہ کر جہاد کر۔ ابو داد کہتے ہیں کہ اس شاعر ابو العباس کا نام سائب بن فروخ ہے۔

سعید بن منصور، عبداللہ بن وہب، عمرو بن حارث، حضرت ابو سعید خدری سے روایت ہے کہ ایک شخص (جہاد کی غرض سے) یمن سے ہجرت کر کے جناب رسول اللہ صلی اللہ علیہ و آلہ و سلم کے پاس یا آپ صلی اللہ علیہ و آلہ و سلم نے اس سے پوچھا کہ کیا یمن میں تیرا کوئی (رشتہ دار وغیرہ) ہے اس نے کہا ہاں میرے ماں باپ ہیں آپ صلی اللہ علیہ و آلہ و سلم نے پوچھا کہ کیا انہوں نے تجھے (ہجرت اور جہاد کی) اجازت دی ہے؟ اس نے کہا نہیں آپ صلی اللہ علیہ و آلہ و سلم نے فرمایا اب تو انہیں کے پاس جا اور ان سے اجازت لے۔ اگر وہ تجھے اجازت دے دیں تو جہاد میں شریک ہو ورنہ انہیں کی (خدمت کر کے) نیکی کما۔

عورتیں جہاد میں شریک ہو سکتی ہیں

عبدالسلام بن مطہر، جعفر بن سلیمان، ثابت، حضرت انس بن مالک سے روایت ہے کہ جناب رسول اللہ صلی اللہ علیہ و آلہ و سلم جہاد میں ام سلیم اور چند دیگر انصار کی عورتوں کو لے جایا کرتے تھے تاکہ وہ زخمیوں کو پانی پلائیں اور ان کی مرہم پٹی کریں۔

ظالم حاکموں کے ساتھ مل کر جہاد کرنا جائز ہے

سعید بن منصور، ابو معاویہ، جعفر بن برقان، یزید بن ابی شیبہ، حضرت انس بن مالک سے روایت ہے کہ جناب رسول اللہ صلی اللہ علیہ و آلہ و سلم نے فرمایا تین باتیں ایمان کی جڑ اور بنیاد ہیں اول یہ کہ جو شخص لَا إِلَهَ إِلَّا اللَّهُ کا قائل ہو اپنے ہاتھ اور زبان کو ان سے بچانا کسی کو گناہ کی بناء پر اس کی تکفیر نہ کرنا یعنی کسی عمل کی بناء پر اس کو دائرہ اسلام سے خارج نہ سمجھنا دوسرے جہاد جاری ہے میری بعثت کے وقت سے جہاں تک کہ میری امت کا آخری شخص قتال کرے گا دجال سے اور (یاد رکھو) جہاد کو کوئی چیز باطل نہیں کر سکتی نہ ظالم کا ظلم اور نہ عادل کا عدل تیسرے تقدیر پر ایمان رکھنا۔

احمد بن صالح، ابن وہب، معاویہ، ابن صالح، علاء بن حارث، مکحول، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا تمہارے لئے ہر حاکم کے ساتھ مل کر جہاد کرنا واجب ہے خواہ وہ نیک ہو یا بدکار۔ اور تمہارے لئے ہر مسلمان (اما م) کے پیچھے نماز پڑھنا واجب ہے خواہ وہ نیک ہو یا بدکار اگرچہ وہ گناہ کبیرہ کا مرتکب ہی کیوں نہ ہو اور اسی طرح تمہارے لئے ہر مسلمان (میت) پر نماز (جنازہ) پڑھنا واجب ہے خواہ وہ نیک ہو یا بدکار۔ خواہ گناہ کبیرہ کا مرتکب ہی کیوں نہ رہا ہو۔

ایک شخص دوسرے شخص کی سواری جہاد میں استعمال کر سکتا ہے

محمد بن سلیمان، عبیدہ بن حمید، اسود، قیس، منیح، حضرت جابر بن عبداللہ سے روایت ہے کہ جناب رسول اللہ صلی اللہ علیہ و آلہ و سلم نے جہاد کا ارادہ کیا تو فرمایا اے گروہ مہاجرین و انصار تم میں سے کچھ ایسے لوگ بھی ہیں جو نہ مال و دولت رکھتے ہیں (جس جہاد میں حصہ لیں) اور نہ یہاں ان کے گھر بار ہیں (جن وہ مشغول ہوں) پس تمہیں چاہئے کہ ہر شخص اپنے ساتھ دو یا تین آدمیوں کو اپنے ساتھ شریک سفر کر لے اس طرح پر کہا اگر ہم میں سے کسی ایک کے پاس سواری نہ ہو (اور دوسروں کے پاس ہو) تو سب باری باری سواری کریں۔ جابر کہتے ہیں کہ میں نے اپنے ساتھ دو یا تین آدمیوں کو شامل کر لیا اور میں اپنے اونٹ پر جبھی سواری کرتا جب میرا نمبر آتا۔

مال غنیمت اور اجر آخرت کے لئے جہاد کرنا

احمد بن صالح، اسد بن موسی، معاویہ بن صالح، حضرت ضمرہ بن زغب الدیاری سے روایت ہے کہ عبداللہ بن حوالہ ہمارے مہمان ہوئے تو انہوں نے مجھ سے بیان کیا کہ ایک مرتبہ جناب رسول اللہ صلی اللہ علیہ و آلہ و سلم نے ہمیں پاپیادہ ایک غزوہ کے لئے روانہ فرمایا تاکہ ہم مال غنیمت حاصل کریں آخر کار ہم اس حال میں واپس ہوئے کہ مال غنیمت میں سے ہمیں کچھ بھی ہاتھ نہ لگا تھا۔ آپ صلی اللہ علیہ و آلہ و سلم نے ہمارے چہروں سے مشقت اور تھکن کے آثار محسوس فرما لئے پس آپ صلی اللہ علیہ و آلہ و سلم ہمارے درمیان کھڑے ہوئے اور یوں کہتے ہوئے اے اللہ! تو ان کو اس طرح میرے حوالہ مت کر کہ ان کی خبر گیری سے عاجز رہ جا اور خود ان کو ان کے حوالہ بھی مت کر کہ وہ اس سے عاجز رہ جائیں اور دوسرے لوگوں کے بھی حوالہ مت کر کہ وہ اپنے آپ کو برتر سمجھنے لگیں۔ اس کے بعد آپ صلی اللہ علیہ و آلہ و سلم نے میرے سر پر دست مبارک پھیرا اور فرمایا اے ابن حوالہ جب تو خلافت کو ارض مقدس (شام) میں اترتا دیکھے گا تو سمجھ لے کہ زلزلے مصائب اور حوادث قریب آ گئے اور اس دن قیامت لوگوں سے اس قدر قریب ہو گی جس قدر تیرے سر سے میرا ہاتھ ہے۔


جو شخص اپنے آپ کو اللہ کے ہاتھ بیچ ڈالے

موسیٰ بن اسماعیل، حماد، عطاء بن سائب، مرہ، حضرت عبداللہ بن مسعود سے روایت ہے کہ جناب رسول اللہ صلی اللہ علیہ و آلہ و سلم نے فرمایا ہمارا پروردگار ایسے شخص سے خوش ہوتا ہے جو راہ خدا میں لڑنے کے لئے نکلتا ہے مگر جب اس کے ساتھی شکست کھا کر بھاگتے ہیں تو یہ اپنے فرض پر نگاہ رکھتے ہوئے لڑنے کے لئے پلٹتا ہے اور لڑتا ہوا مارا جاتا ہے پس اللہ تعالی ملائکہ سے فرماتے ہیں کہ دیکھو میرے بندے کو! یہ ہمارے ثواب اور نعمتوں کی رغبت میں اور ہمارے عذاب کے خوف سے دشمن کی طرف پلٹا یہاں تک کہ شہید ہوا۔

جو شخص اسلام لانے کے فوراً بعد راہ خدا میں مارا جائے

موسیٰ بن اسماعیل، حماد، محمد بن عمرو، ابو سلمہ، حضرت ابو ہریرہ سے روایت ہے کہ عمرو بن اقیش کو زمانہ جاہلیت کا سود لینا تھا اس لئے انہوں نے اس کی وصول یابی سے پہلے اسلام لانا پسند نہ کیا (کیونکہ اسلام لانے کے بعد سود لینے کی اجازت نہیں ہے) پھر وہ جنگ احد کے دن آئے اور پوچھا میرے چچا کے بیٹے کہاں ہیں؟ لوگوں نے کہا احد میں پس انہوں نے زرہ پہنی اور گھوڑے پر سوار ہوئے اور ان کی طرف متوجہ ہوئے جب مسلمانوں نے ان کو دیکھا تو کہا کہ ہم سے الگ رہو انہوں نے کہا میں ایمان لا چکا ہوں پھر انہوں نے کافروں سے جنگ کی یہاں تک کہ زخمی ہو گئے اور زخموں کی حالت میں گھر پہنچائے گئے وہاں حضرت سعد بن معاذ ان کے پاس پہنچے اور ان کی بہن سلیہ سے کہا ذرا اپنے بھائی سے پوچھو کہ (تم کیوں لڑے؟) اپنی قوم کی طرف داری میں یا اس وجہ سے کہ تمہیں ان پر کسی وجہ سے غصہ تھا یا اللہ کے غصہ سے ڈر کر؟ انہوں نے کہا میں نے اللہ اور اس کے رسول صلی اللہ علیہ و آلہ و سلم کے غصہ سے ڈر کر یہ قدم اٹھایا (یعنی میرا جنگ میں شریک ہونا کسی ذاتی غرض یا ذاتی دشمنیٰ کی وجہ سے نہ تھا بلکہ اللہ اور اس کے رسول صلی اللہ علیہ و آلہ و سلم کی ناراضگی سے بچنے کے لئے اور ان کی رضاء حاصل کر نے کے لئے تھا) اس کے بعد ان کا انتقال ہو گیا اور جنت میں داخل ہوئے حالانکہ انہوں نے ایک نماز بھی نہ پڑھی تھی۔

جو شخص اپنے ہی ہتھیار سے مر جائے

احمد بن صالح، عبداللہ بن وہب، یونس، ابن شہاب، عبدالرحمن عبداللہ بن کعب بن مالک، ابو داؤد، احمد، حضرت سلمہ بن اکوع سے روایت ہے کہ جنگ خیبر میں میرا بھائی خوب جم کر لڑا لیکن اتفاق سے اپنی ہی تلوار لگ گئی اور اس سے وہ مر گیا اصحاب رسول صلی اللہ علیہ و آلہ و سلم اس (کی شہادت) کے بارے میں شک میں پڑ گئے اور یوں کہنے لگے کہ وہ تو اپنے ہی ہتھیار سے ہلاک ہوا (یعنی شہید نہیں ہوا) یہ سن کر جناب رسول اللہ صلی اللہ علیہ و آلہ و سلم نے فرمایا وہ اللہ کی راہ میں جدوجہد کرتا ہوا مرا (یعنی اس کو شہادت ملے گی) (اس حدیث کے راوی) ابن شہاب کہتے ہیں کہ میں نے اس کے بعد سلمہ بن اکوع کے ایک بیٹے سے پوچھا تو انہوں نے اپنے والد کی سند سے تھوڑے فرق کے ساتھ یہی حدیث بیان کی انہوں نے بیان کیا کہ جناب رسول اللہ صلی اللہ علیہ و آلہ و سلم نے فرمایا لوگوں نے غلط کہا وہ تو اللہ کی راہ میں جدوجہد کرتا ہوا مرا ہے اور اس کیلئے دوہرا اجر ہے۔

ہشام بن خالد، ولید، معاویہ، بن ابی سلام، ایک صحابی رسول اللہ صلی اللہ علیہ و آلہ و سلم سے روایت یہ کہ ہم نے قبیلہ جہینہ پر حملہ کیا۔ ہم میں سے ایک شخص نے کافروں سے مبارزت کے لئے ایک شخص کو طلب کیا اور اس پر تلوار سے حملہ کیا مگر وہ چوک گیا اور خود اس کو اپنی تلوار لگ گئی۔ جناب رسول اللہ صلی اللہ علیہ و آلہ و سلم نے فرمایا اے مسلمانوں! اپنے بھائی کو دیکھو پس لوگ اس کی طرف دوڑ پڑے دیکھا تو وہ مر چکا تھا پس جناب رسول اللہ صلی اللہ علیہ و آلہ و سلم نے اس کو اس کے کپڑوں اور زخموں میں لپیٹا اور دفنا دیا۔ لوگوں نے پوچھا یا رسول اللہ صلی اللہ علیہ و آلہ و سلم کیا یہ شہید ہے؟ آپ صلی اللہ علیہ و آلہ و سلم نے فرمایا ہاں اور اس کی گواہی میں دوں گا۔

جنگ شروع ہوتے وقت دعا قبول ہوتی ہے

حسن بن علی، ابن ابی مریم، موسیٰ بن یعقوب، ابو حازم، حضرت سہل بن سعد سے روایت ہے کہ جناب رسول اللہ صلی اللہ علیہ و آلہ و سلم نے فرمایا دو دعائیں رد نہیں کی جاتیں یا یہ فرمایا کہ دو دعائیں بہت کم رد کی جاتی ہیں ایک اذان کے وقت (یعنی اذان کے بعد) دوسرے جنگ میں جبکہ دونوں فریق ایک دوسرے سے گتھم گتھا ہو جائیں۔ موسیٰ (اس حدیث کے ایک راوی) نے کہا کہ رزق بن سعید بن عبدالرحمن نے بواسطہ ابو حازم حضرت سہل بن سعد سے روایت کیا کہ یا رسول اللہ صلی اللہ علیہ و آلہ و سلم نے فرمایا اور بارش کے وقت بھی۔

اللہ سے شہادت کی دعا کرنا

ہشام بن خالد، ابو مروان، ابن مصفی، بقیہ، بن ثوبان، حضرت معاذ بن جبل سے روایت ہے کہ انہوں نے جناب رسول اللہ صلی اللہ علیہ و آلہ و سلم سے سنا کہ آپ صلی اللہ علیہ و آلہ و سلم فرماتے تھے جس نے راہ خدا میں اونٹنی کے فواق کے برابر بھی جنگ کی تو اس کو جنت لازمی طور پر ملے گی اور جس نے صدق دل کے ساتھ راہ خدا میں اپنے مارے جانے کی اللہ سے دعا کی اور پھر وہ (اپنی طبعی موت) مر جائے یا کسی اور وجہ سے مر جائے تو اس کو شہید کا ثواب ملے گا۔ (اس حدیث کے ایک راوی) ابن مصفا نے یہ اضافہ بیان کیا کہ اور جو راہ خدا میں لڑتا ہوا زخمی ہو جائے یا کسی اور وجہ سے زخمی ہو جائے تو وہ زخم قیامت کے دن اللہ کے حضور پیش ہو گا اس حال میں کہ اس کا رنگ زعفران جیسا ہو گا اور مشک خوشبو جیسی ہو گی اور جس کے دروان جہاد پھوڑے پھنسی نکلے تو ان پھوڑے پھنسیوں کے نشانات اس پر شہید کی مہر بن جائیں گے۔

گھوڑے کی پیشانی اور دم کے بال نہ کترنا چاہئے

ابو توبہ، ہیثم بن حمید، حشیش بن اصرم، ابو عاصم، ثور، بن یزید، حضرت عتبہ بن السلمی سے روایت ہے کہ انہوں نے جناب رسول اللہ صلی اللہ علیہ و آلہ و سلم سے سنا کہ آپ صلی اللہ علیہ و آلہ و سلم فرماتے تھے گھوڑوں کی پیشانی گردن اور دموں کے بال نہ کترو کیونکہ ان کی دمیں ان کے لئے مور چھل کا کام دیتی ہیں اور گردن کے بال ان کو گرم رکھنے کا سبب ہیں اور پیشانی کے بالوں میں تو برکت ہے۔

گھوڑوں کے کون سے رنگ پسندیدہ ہیں

ہارون بن عبداللہ ہشام بن سعید، محمد بن مہاجر عقیل بن مسیب، حضرت ابو وہب الجشمی سے روایت ہے کہ جناب رسول اللہ صلی اللہ علیہ و آلہ و سلم نے فرمایا وہ گھوڑا اختیار کرو جو کمیت ہو سفید پیشانی اور سفید ٹانگوں والا یا اشقر ہو سفید پیشانی اور سفید ٹانگوں والا یا کالا ہو سفید پیشانی اور سفید ٹانگوں والا۔

محمد بن عوف، ابو مغیرہ، محمد بن مہاجر، عقیل، حضرت ابو وہب سے روایت ہے کہ جناب رسول اللہ صلی اللہ علیہ و آلہ و سلم نے ارشاد فرمایا (تم اپنے اوپر لازم کر لو) اشقر۔ سفید پیشانی اور سفید ٹانگوں والا گھوڑا۔ یا کمیت۔ سفید پیشانی اور ٹانگوں والا گھوڑا۔ محمد بن مہاجر نے کہا کہ میں عقیل سے پوچھا کہ آپ صلی اللہ علیہ و آلہ و سلم نے اشقر گھوڑے کو کیوں فضیلت دی؟ انہوں نے کہا کہ ایک مرتبہ جناب رسول اللہ صلی اللہ علیہ و آلہ و سلم نے دشمنوں کے خلاف ایک دستہ روانہ کیا تو سب سے پہلے جو سوار فتح خوشخبری لے کر آیا وہ اشقر گھوڑے پر سوار تھا۔

یحیی بن معین، حسین بن محمد، شیبان، عیسیٰ بن علی، حضرت عبداللہ بن عباس سے روایت ہے کہ رسول اللہ صلی اللہ علیہ و سلم نے فرمایا گھوڑوں کی برکت اشقر گھوڑوں میں ہے

موسیٰ بن مروان بن معاویہ ابی حیان، ابو زرعہ، ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم گھوڑی کو بھی فرس کہتے تھے۔

کون سے گھوڑے ناپسندیدہ ہیں

محمد بن کثیر، سفیان، سلم، ابو زرعہ، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم شکال گھوڑے کو ناپسند فرماتے تھے اور شکال وہ گھوڑا ہوتا ہے جس کی پچھلی داہنی ٹانگ اور اگلی بائیں ٹانگ میں سفیدی ہو یا اس کے برعکس ہو۔

جانوروں کی اچھی طرح دیکھ بھال کرنی چاہئے

عبد اللہ بن محمد، مسکین، ابن بکیر، محمد بن مہاجر ربیعہ بن یزید، ابی کبشہ، حضرت سہل بن حنظلیہ سے روایت ہے کہ جناب رسول اللہ صلی اللہ علیہ و آلہ و سلم ایک اونٹ کے پاس سے گزرے جس کا پیٹ (بھوک کی وجہ سے) پیٹھ سے لگ گیا تھا اس کو دیکھ کر آپ صلی اللہ علیہ و آلہ و سلم نے فرمایا (لوگو!) ان بے زبانوں کے معاملہ میں اللہ سے ڈرو ان پر اچھی سواری کرو اور اچھا کھلا پلا۔

موسیٰ بن اسماعیل، مہدی، ابن ابی یعقوب، حسن بن سعد، حسن بن علی، حضرت عبداللہ بن جعفر سے روایت ہے کہ ایک دن جناب نبی کریم صلی اللہ علیہ و آلہ و سلم نے مجھے (اپنے خچر پر) اپنے ساتھ سوار کرایا اور چپکے سے ایک بات بتائی جو میں کسی کو نہیں بتاؤں گا اور آپ صلی اللہ علیہ و آلہ و سلم قضاء حاجت کی غرض سے چھپنے کے لئے دو طرح کی جگہیں پسند فرماتے تھے ایک اونچی جگہ دوسری گھنے درختوں کی جھنڈ۔ ایک مرتبہ آپ صلی اللہ علیہ و آلہ و سلم ایک انصاری کے باغ میں تشریف لے گئے وہاں ایک اونٹ نکلا اور آپ صلی اللہ علیہ و آلہ و سلم کو دیکھ کر رونے کی سی آواز لگالنے لگا اور اس کی آنکھوں سے آنسو بہنے لگے آپ صلی اللہ علیہ و آلہ و سلم اس اونٹ کے پاس تشریف لے گئے اور اس کے سر پر ہاتھ پھیر نے لگے پس وہ پر سکون ہو گیا۔ اس کے بعد آپ صلی اللہ علیہ و آلہ و سلم نے دریافت فرمایا کہ اس اونٹ کا مالک کون ہے؟ اور پکار کر پوچھا کہ یہ اونٹ کس کا ہے یہ سن کر ایک انصاری جوان یا اور بولا یا رسول اللہ صلی اللہ علیہ و آلہ و سلم یہ اونٹ میرا ہے آپ صلی اللہ علیہ و آلہ و سلم نے اس سے فرمایا کیا تو اس جانور کے بارے میں اللہ تعالی سے نہیں ڈرتا جس کا تجھے اللہ نے مالک بنایا ہے اس نے مجھ سے شکایت کی ہے کہ تو اس کو بھوکا رکھتا ہے اور خدمت لینے میں تھکا دیتا ہے۔

عبد اللہ بن مسلمہ، قعنبی، مالک، سمی، ابی بکر، ابو صالح، سمان، حضرت ابو ہریرہ سے روایت ہے کہ جناب نبی کریم صلی اللہ علیہ و آلہ و سلم نے فرمایا (بنی اسرائیل کا) ایک شخص راستہ میں جا رہا تھا اس کو بہت پیاس لگی ہوئی تھی راستہ میں اس کو ایک کنواں نظر آیا اس نے اس کنوئیں میں اتر کر پانی پپا اور باہر آیا جب باہر آیا تو دیکھا کہ کتا پیاس کی شدت میں کیچڑ چاٹ رہا ہے اس نے اپنے دل میں سوچا اس کتے کا پیاس سے وہی حال ہو گا جو ابھی میرا تھا۔ یہ سوچ کر وہ دوبارہ کنوئیں میں اترا اور اپنے موزہ میں پانی بھر اور اس کو اپنے منہ میں دبا کر اوپر اچھالا اور باہر نے کے بعد کتے کو پانی پلایا اللہ تعالی کو اس کا یہ عمل بہت پسند آیا اور اس کی بخشش فرما دی صحابہ نے دریافت کیا یا رسول اللہ صلی اللہ علیہ و آلہ و سلم کیا جانوروں کے ساتھ حسن سلوک میں بھی ہمارے لئے اجر ہے؟ آپ صلی اللہ علیہ و آلہ و سلم نے فرمایا ہاں ہر جاندار میں ثواب ہے۔

منزل پر اترنا

محمد بن مثنی، محمد بن جعفر، شعبہ، حمزہ، حضرت انس بن مالک سے روایت ہے کہ جب ہم کسی سفر میں منزل پر اترتے تو کوئی نفل نماز نہ پڑھتے جب تک کہ اونٹوں پر سے کجاوے نہ اتار لیتے۔ (تاکہ اونٹوں کو تکلیف نہ ہو)

جانوروں کے گلے میں تانت کے گنڈے ڈالنے کا بیان

عبد اللہ بن مسلمہ، قعنبی، مالک، عبداللہ بن ابی بکر بن محمد بن عمرو بن حزم، عباد بن تمیم، حضرت ابو بشیر انصاری سے روایت ہے کہ وہ بعض سفروں میں جناب رسول اللہ صلی اللہ علیہ و آلہ و سلم کے ساتھ رہے آپ صلی اللہ علیہ و آلہ و سلم نے ایک قاصد روانہ فرمایا اس وقت لوگ سو رہے تھے کہ ایک اونٹ کی گردن میں تانت کا گنڈا نہ رہنے پائے سب کاٹ دئیے جائیں مالک نے کہا کہ لوگ یہ گنڈے نظر بد سے بچانے کے لئے ڈالتے ہیں۔

گھوڑوں کی اچھی طرح دیکھ بھال کرنا

ہارون بن عبد اللہ، ہشام بن سعید، محمد بن مہاجر، عقیل بن شبیب، ابو وہب الجشمی سے جو کہ اصحاب رسول میں سے ہیں روایت ہے کہ جناب رسول اللہ صلی اللہ علیہ و آلہ و سلم نے فرمایا گھوڑوں کو باندھ کر رکھو اور ان کی پشت و پیشانیوں پر ہاتھ پھیرا کرو اور ان کی گردن میں قلادہ ڈالو مگر ان کی گردنوں میں کمان کے چلے نہ باندھو۔

جانوروں کے گلے میں گھنٹی باندھنا

مسدد، یحیی، عبید اللہ، نافع، سالم، ابو جراح، حضرت ام حبیبہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا رحمت کے فرشتے ان لوگوں کا ساتھ نہیں دیتے جن میں گھنٹی ہوتا ہے۔

احمد بن یونس، زہیر، سہیل بن ابی صالح، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا رحمت کے فرشتے ان لوگوں کا ساتھ نہیں دیتے جن میں گھنٹی اور کتا ہوتا ہے۔

محمد بن رافع، ابو بکر بن ابی اویس، سلیمان بن بلال، علاء بن عبدالرحمن، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا گھنٹہ شیطان کا باجہ ہے۔

نجاست کھانے والے جانوروں پر سواری کی ممانعت

مسدد، عبدالوارث، ایوب، نافع، حضرت عبداللہ بن عمر فرماتے ہیں کہ نجاست کھانے والے جانوروں پر سواری کرنا منع ہے۔

احمد بن سریح، عبید اللہ بن جہم، عمرو بن ابی قیس، ایوب، نافع، حضرت عبداللہ بن عمر سے روایت ہے کہ جناب نبی کریم صلی اللہ علیہ و آلہ و سلم نے نجاست کھانے والے جانور پر سواری کر نے سے منع فرمایا ہے۔

آدمی اپنے جانور کا نام رکھ سکتا ہے

ہناد بن سری، ابو احوص، ابی اسحاق ، عمر بن میمون، حضرت معاذ سے روایت ہے کہ میں جناب رسول اللہ کے ساتھ ایک ایسے گدھے پر سوار ہوا جسے عفیر کہا جاتا ہے۔

کوچ کے وقت مجاہدین کو اللہ کے گھوڑ سوار کہہ کر پکارنا

محمد بن داؤد بن سفیان، یحیی بن حسان، سلیمان بن موسی، ابو داؤد، جعفر بن سعد بن سمرہ، حضرت سمرۃ بن جندب سے مروی ہے کہ جناب رسول اللہ صلی اللہ علیہ و آلہ و سلم ہمیں گھبراہٹ کے وقت یوں کہہ کر پکارتے کہ اے اللہ کے گھوڑ سوارو! اسی طرح گھبراہٹ کے وقت میں آپ صلی اللہ علیہ و آلہ و سلم ہمیں اتحاد و اتفاق سے رہنے کا حکم فرماتے اور قتال کے وقت صبر و تحمل کی تعلیم دیتے۔

جانور پر لعنت کر نے کی ممانعت

سلیمان بن حرب، حماد، ایوب، ابو قلابہ، ابی مہلب، حضرت عمران بن حصین سے مروی ہے کہ جناب رسول اللہ صلی اللہ علیہ و آلہ و سلم ایک سفر میں تھے آپ صلی اللہ علیہ و آلہ و سلم نے لعنت کی آواز سنی آپ صلی اللہ علیہ و آلہ و سلم نے پوچھا یہ کیا ہے؟ لوگوں نے کہا کہ فلاں عورت نے اپنی عورت پر لعنت کی ہے۔ آپ صلی اللہ علیہ و آلہ و سلم نے فرمایا اس اونٹ پر سے پالان اتار لو کیونکہ وہ ملعون ہے (یہ بات آپ صلی اللہ علیہ و آلہ و سلم نے بطور تنبیہ فرمائی یعنی جب تو اس پر لعنت کر رہی ہے تو اس پر سواری کیوں کرتی ہے اتر جا) پس اس پر سے پالان اتار لی گئی۔ عمران نے کہا گویا میں اب بھی دیکھ رہا ہوں کہ وہ اونٹ سیاہی مائل تھا۔

چوپایہ جانوروں کو لڑانے کی ممانعت

محمد بن علاء، یحیی بن آدم، قطبہ بن عبدالعزیز بن سیاہ، اعمش، ابو قتات، مجاہد، حضرت ابن عباس سے روایت ہے کہ جناب رسول اللہ نے چوپایوں کو آپس میں لڑنے سے منع فرمایا ہے۔

جانوروں کی علامت لگانا

حفص بن عمر، شعبہ، ہشام بن زید، حضرت انس بن مالک سے روایت ہے کہ جب میرا چھوٹا بھائی پیدا ہوا تو میں اس تخنیک کرانے کے لئے آپ صلی اللہ علیہ و آلہ و سلم کے پاس لایا۔ دیکھا تو آپ صلی اللہ علیہ و آلہ و سلم جانوروں کے تھان پر ہیں اور بکریوں کے کانوں پر داغ لگا رہے تھے (شناخت کی غرض سے)

چہرہ پر داغ لگانے اور مار نے کی ممانعت

محمد بن کثیر، سفیان، ابو زبیر، حضرت جابر سے روایت ہے کہ جناب رسول اللہ صلی اللہ علیہ و آلہ و سلم کے پاس سے ایک گدھا گزرا جس کے چہرے پر داغ لگایا گیا تھا آپ صلی اللہ علیہ و آلہ و سلم نے فرمایا کیا تم کو پتہ نہیں ہے کہ میں نے اس شخص پر لعنت کی ہے جو جانوروں کے چہروں پر داغ لگائے اور ان کے چہرے پر مارے پس آپ صلی اللہ علیہ و آلہ و سلم نے اس کی ممانعت فرما دی۔

گھوڑیوں کا گدھوں سے جفتی کرانا

قتیبہ بن سعید، لیث، یزید بن ابی حبیب، ابو خیر، بن زریر، علی بن ابی طالب سے روایت ہے کہ جناب رسول اللہ صلی اللہ علیہ و آلہ و سلم کے واسطے ایک خچر تحفہ آیا پس آپ صلی اللہ علیہ و آلہ و سلم اس پر سوار ہوئے حضرت علی نے کہا کاش ہم بھی گدھوں کو گھوڑیوں پر چڑھائیں تو خچر ہمارے پاس بھی ہوں۔ یہ سن کر آپ صلی اللہ علیہ و آلہ و سلم نے فرمایا یہ کام وہی کرتے ہیں جو نہیں جانتے (یعنی یہ نہیں جانتے کہ گھوڑا خچر سے زیادہ قیمتی ہے)

ایک جانور پر تین آدمیوں کا سوار ہونا

ابو صالح، محبوب بن موسی، ابو اسحاق ، عاصم بن سلیمان، حضرت عبداللہ بن جعفر سے مروی ہے کہ جناب رسول اللہ صلی اللہ علیہ و آلہ و سلم جس وقت سفر سے واپس آتے تو (ہمارے بڑے) ہم بچوں کو استقبال کے لئے بھیجتے اور ہم میں سے جو پہلے پہنچتا آپ صلی اللہ علیہ و آلہ و سلم اس کو اپنے آگے سواری پر بٹھا لیتے پس میں پہلے پہنچا تو آپ صلی اللہ علیہ و آلہ و سلم نے مجھے اپنے آگے بٹھا لیا اور اس طرح مدینہ میں داخل ہوئے (یعنی ایک اونٹ پر تین آدمی بیٹھے ہوئے تھے)۔

جانور پر بیکار بیٹھنے کی ممانعت

عبدالوہاب بن نجدہ، ابن عیاش، یحیی بن ابی عمر شیبانی ابی مریم، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا اپنے جانوروں کی پیٹھوں کو ہرگز منبر نہ بنا (یعنی ان پر بلا وجہ مت بیٹھو) کیونکہ اللہ تعالی نے ان کو تمہارے لئے اس لئے مسخر کیا ہے تاکہ تم ایک شہر سے دوسرے شہر تک بآسانی جا سکو جہاں تم اس کے بغیر آسانی سے نہیں جا سکتے تھے۔ اور اللہ تعالی نے تمہارے لئے زمین کو جائے قرار بنایا ہے پس اس پر اپنی ضرورت پوری کرو۔

کوتل اونٹوں کا بیان

محمد بن رافع، ابن ابی فدیک، عبداللہ بن ابی یحیی، سعید بن ابی ہند، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا کچھ اونٹ شیطانوں کے لئے ہوتے ہیں اور کچھ گھر بھی شیطانوں کے لئے ہوتے ہیں۔ رہے شیطانوں کے اونٹ تو میں نے ان کو دیکھا ہے یہ اونٹ وہ ہوتے ہیں جن کو تم میں سے کوئی زیب و زینت کے لئے لے کر نکلتا ہے جس کو اس نے خوب فربہ کیا ہے لیکن اس پر سواری نہیں کرتا اور اپنے مجبور و بے بس بھائی کو بھی اس پر سوار نہیں کرتا اور شیطانوں کے گھر میں نے نہیں دیکھے۔ سعید کہتے ہیں کہ شیطانوں کے گھر میں ان ہودوں کو سمجھتا ہوں جن پر اظہار تفاخر کے لئے ریشمی پردے ٹان کے گئے ہوں۔

جلدی چلنے کا بیان

موسیٰ بن اسماعیل، حماد، سہیل بن ابی صالح، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا جب تم ارزانی میں سفر کرو تو اپنے اونٹوں کو ان کا حق دو (یعنی ان کو خوب کھلا پلا) اور جب قحط سالی میں سفر کرو تو تیزی کے ساتھ سفر طے کرو۔ (تا کہ منزل مقصود پر جلد پہنچو) اور جب رات میں اترو تو راستوں سے بچو۔ (یعنی راستہ میں مت اترو)

عثمان بن ابی شیبہ، یزید بن ہارون ہشام، حسن، حضرت جابر بن عبداللہ سے بھی اسی طرح مروی ہے کہ اس میں یہ اضافہ ہے کہ اور منزل سے آ گے نہ بڑھو۔


اندھیرے میں سفر کر نے کا بیان

عمرو بن علی خالد بن یزید، ابو جعفر، ربیع بن انس، حضرت انس بن مالک سے روایت ہے کہ جناب رسول اللہ صلی اللہ علیہ و آلہ و سلم نے فرمایا رات کو سفر میں ضرور چلا کرو کیونکہ رات میں زمین طے کر دی جاتی ہے (یعنی سفر میں آسانی ہو جاتی ہے)۔

جو شخص جانور کا مالک ہو وہ آگے بیٹھنے کا زیادہ حقدار ہے

احمد بن محمد بن ثابت علی بن حسین، عبداللہ بن بریدہ حضرت ابو بریدہ سے مروی ہے کہ جناب رسول اللہ صلی اللہ علیہ و آلہ و سلم جا رہے تھے اتنے میں ایک شخص گدھے پر سوار یا وہ بولا یا رسول اللہ صلی اللہ علیہ و آلہ و سلم سوار ہو جائیے اور یہ کہہ کر پیچھے سرکا آپ صلی اللہ علیہ و آلہ و سلم نے فرمایا نہیں آگے بیٹھنے کا تو مجھ سے زیادہ حقدار ہے۔ ہاں اگر یہ جانور تو مجھے دے دے تو میں آگے بیٹھ سکتا ہوں پس وہ بولا یہ میں نے آپ صلی اللہ علیہ و آلہ و سلم کو دیا۔ اس کے بعد آپ صلی اللہ علیہ و آلہ و سلم سوار ہوئے۔

جنگ میں جانور کی کونچیں کاٹ ڈالنے کا بیان

عبد اللہ بن محمد، محمد بن سلمہ، محمد بن اسحاق ، ابن عباد، حضرت عباد بن عبداللہ بن الزبیر سے روایت ہے کہ میرے رضاعی والد نے مجھ سے بیان کہ وہ جنگ موتہ میں شریک تھے۔ کہا گویا میں جعفر بن ابی طالب کو دیکھ رہا ہوں کہ وہ اپنے اشقر گھوڑے سے کودے اور اس کی کونچیں کاٹ ڈالیں اس کے بعد رومی کافروں سے لڑے یہاں تک شہید ہو گئے۔ ابو داؤد نے کہا یہ حدیث قوی نہیں ہے۔

آگے بڑھنے کی شرط کا بیان

احمد بن یونس، ابن ابی ذئب، نافع بن ابو نافع، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا مسابقت کے ساتھ مال لینا حلال نہیں ہے مگر اونٹ یا گھوڑے دوڑانے میں اور تیر اندازی میں۔

عبد اللہ بن مسلمہ، قعنبی، مالک، نافع، حضرت عبداللہ بن عمر سے روایت ہے کہ جناب رسول اللہ صلی اللہ علیہ و آلہ و سلم نے ان گھوڑوں میں شرط لگائی جو گھوڑ دوڑ کے لئے بطور خاص تیار کئے گئے تھے اور دوڑ کی حد حفیاء سے لے کر ثنیۃ الوداع تک مقرر کی (جس کا فاصلہ تقریباً پانچ چھ میل ہے) اور ان گھوڑوں کی حد جو گھوڑ دوڑ کے لئے تیار نہیں کئے گئے تھے ثنیہ سے لے کر مسجد بنی زریق تک مقرر کی (جس کا فاصلہ تقریباً ایک میل ہوتا ہے) اور عبداللہ بن عمر بھی گھوڑ دوڑ میں شریک تھے۔

مسدد، معتمر، عبید اللہ، نافع، حضرت عبداللہ بن عمر سے روایت ہے کہ جناب رسول اللہ صلی اللہ علیہ و آلہ و سلم گھوڑوں کو گھوڑ دوڑ کے لئے تیار کرتے تھے۔

احمد بن حنبل، عقبہ بن خالد، عبید اللہ نافع، حضرت عبداللہ بن عمر سے روایت ہے کہ جناب رسول اللہ صلی اللہ علیہ و آلہ و سلم نے گھوڑ دوڑ میں شرکت کی اور جو گھوڑا پانچویں برس میں لگ چکا تھا اس کی حد ذرا اور دور مقرر کی۔

پیدل دوڑ لگانے کا بیان

ابو صالح، محبوب بن موسیٰ ابو اسحاق ہشام بن عروہ، حضرت عائشہ سے روایت ہے کہ وہ ایک سفر میں جناب رسول اللہ صلی اللہ علیہ و آلہ و سلم کے ساتھ تھیں وہ کہتی ہیں کہ میں نے آپ صلی اللہ علیہ و آلہ و سلم کے ساتھ پیدل دوڑ لگائی اور میں جیت گئی پھر جب میرا جسم ذرا بھاری ہو گیا تو میں نے آپ صلی اللہ علیہ و آلہ و سلم کے ساتھ پھر دوڑ لگائی اور اس مرتبہ آپ صلی اللہ علیہ و آلہ و سلم جیت گئے اور فرمایا آج کی یہ جیت پچھلی ہار کا بدلہ ہے۔

گھوڑ دوڑ میں محلل کا شریک ہونا

مسدد، حصین بن نمیر، سفیان بن حسین، علی بن مسلم، عباد بن عوام، سفیان، حسین زہری، سعید بن مسیب، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا جو شخص دو گھوڑوں کے درمیان ایک ایسا گھوڑا داخل کر دے جس کے جیتنے کا یقین نہ ہو (بلکہ احتمال ہو جیتنے اور ہار نے دونوں کا) تو وہ قمار (جوا) نہیں ہے۔ اور جو شخص دو گھوڑوں کے درمیان ایک ایسا گھوڑا داخل کر دے جس کے جیتنے کا یقین ہو تو وہ قمار ہے۔

محمود بن خالد، ولید بن مسلم، سعید بن بشیر، زہری نے بھی اسی سند و معنی کے ساتھ روایت بیان کی ہے۔

گھوڑ دوڑ میں کسی شخص کو اپنے گھوڑے کے پیچھے رکھنا

یحیی بن خلف، عبدالوہاب بن عبدالمجید، عنبسہ، مسدد، بشر بن مفضل، حمید، حسن، حضرت عمران بن حصین سے روایت ہے کہ جناب رسول اللہ صلی اللہ علیہ و آلہ و سلم نے فرمایا گھوڑ دوڑ میں نہ جلب ہے اور نہ جنب۔

ابن مثنی، عبدالاعلی، سعید، حضرت قتادہ نے کہا جلب اور جنب گھوڑ دوڑ میں ہوتے ہیں۔

تلوار پر چاندی چڑھانا

مسلم بن ابراہیم، جریر بن حازم، قتادہ، حضرت انس بن مالک سے مروی ہے کہ جناب رسول اللہ صلی اللہ علیہ و آلہ و سلم کے تلوار کے قبضہ کی ٹوپی چاندی کی تھی۔

محمد بن مثنی، معاذ بن ہشام، قتادہ، حضرت سعید بن الحسین سے روایت ہے کہ جناب رسول اللہ صلی اللہ علیہ و آلہ و سلم کی تلوار کی ٹوپی چاندی کی تھی۔ قتادہ نے کہا کہ میں نہیں جانتا کہ اس حدیث کی روایت میں کسی اور شخص نے سعید بن ابی الحسن کی متابعت کی ہو۔

محمد بن بشار، یحیی بن کثیر، ابو مسلم، عثمان بن سعد، حضرت انس بن مالک سے بھی اسی طرح مروی ہے۔

تیر لے کر مسجد میں جانا

قتیبہ بن سعید، لیث ابو زبیر، حضرت جابر سے روایت ہے کہ جناب رسول اللہ صلی اللہ علیہ و آلہ و سلم نے ایک شخص کو حکم دیا کہ جو مسجد میں تیر تقسیم کر رہا تھا کہ اگر وہ تیروں کو لے کر نکلے تو ان کی پیکانیں پکڑے رہے۔

محمد بن علاء، ابو اسامہ، یزید ابو بردہ، حضرت ابو موسیٰ اشعری سے روایت ہے کہ جناب رسول اللہ صلی اللہ علیہ و آلہ و سلم نے فرمایا جو شخص تم میں سے ہماری مسجد یا بازار میں آئے اور اس کے ہاتھ میں تیر ہوں تو ان کی پیکان ہاتھ میں پکڑے رہے یا یہ کہا کہ مٹھی میں دبائے رہے ایسا نہ ہو کہ کسی مسلمان کو لگ جائے۔

ننگی تلوار دینے کی ممانعت

موسیٰ بن اسماعیل، حماد، ابو زبیر، حضرت جابر سے روایت ہے کہ جناب رسول اللہ صلی اللہ علیہ و آلہ و سلم نے ننگی تلوار دینے سے منع کیا ہے۔

محمد بن بشار، قریش بن انس اشعث حسن، حضرت سمرۃ بن جندب سے روایت ہے کہ جناب رسول اللہ صلی اللہ علیہ و آلہ و سلم نے دو انگلیوں کے بیچ میں چمڑے کو کاٹنے سے منع فرمایا ہے (یعنی ایسا نہ ہو کہ چاقو چمڑے کو کاٹتا ہوا انگلیوں تک پہنچ جائے اور انگلیوں کو زخمی کر دے)۔

ایک ساتھ کئی زرہیں پہننے کا بیان

مسدد، سفیان، حضرت سائب بن یزید نے ایک شخص سے روایت کیا جس کا انہوں نے نام لیا تھا (مگر اب مجھے یاد نہیں رہا) کہ جناب رسول اللہ صلی اللہ علیہ و آلہ و سلم نے جنگ احد میں اوپر نیچے دو زرہیں پہنیں تھیں۔

جھنڈے اور نشان کا بیان

ابراہیم بن موسی، ابن ابی زائدہ، ابو یعقوب، حضرت یونس بن عبید مولی محمد بن القاسم سے روایت ہے کہ مجھے محمد بن القاسم نے حضرت براء بن عازب کے پاس یہ پوچھنے کے لئے بھیجا کہ جناب رسول اللہ صلی اللہ علیہ و آلہ و سلم کا جھنڈا کیسا تھا حضرت براء نے فرمایا کہ جناب رسول اللہ صلی اللہ علیہ و آلہ و سلم کے نشان (جھنڈے) کا رنگ سیاہ تھا اور اس کا کپڑا چوکور دھاری دار تھا (یعنی سفید کپڑے پر دھاریاں تھیں)

اسحاق بن ابراہیم، یحیی بن آدم، شریک، عمار، ابو زبیر، حضرت جابر سے روایت ہے کہ جس دن جناب رسول اللہ صلی اللہ علیہ و آلہ و سلم مکہ میں داخل ہوئے اس دن آپ صلی اللہ علیہ و آلہ و سلم کا جھنڈا سفید رنگ کا تھا۔

عقبہ بن مکرم، سلم بن قتیبہ، شعبہ، حضرت سماک نے اپنی قوم کے ایک شخص سے سنا اور اس نے کسی اور شخص سے سنا کہ میں نے جناب رسول اللہ صلی اللہ علیہ و آلہ و سلم کے نشان کا رنگ دیکھا وہ زرد تھا۔

کمزور اور بے بس آدمیوں کا وسیلہ سے مدد مانگنا

مومل بن فضل، ولید، ابن جابر، زید بن ارطاہ، جبیربن نفیر، حضرت ابو الدرداء سے روایت ہے کہ میں نے جناب نبی کریم صلی اللہ علیہ و آلہ و سلم فرماتے تھے کہ کہ میرے لئے کمزور لاچار لوگوں کو تلاش کرو کیونکہ تمہیں انہیں کے طفیل روزی ملتی ہے اور ان ہی کی وجہ تمہاری مدد کی جاتی ہے۔ ابو داد نے کہا زید بن ارطاۃ عدی بن ارطاۃ کا بھائی ہے۔

جنگ میں کوڈ ورڈ (خفیہ اشارہ) استعمال کر نے کا بیان

سعید بن منصور، یزید بن ہارون، حجاج، قتادہ، حسن، حضرت سمرۃ بن جندب سے مروی ہے کہ مہاجرین کی علامت لفظ عبداللہ تھا اور انصار کی علامت لفظ عبدالرحمن

ہناد، ابن مبارک، عکرمہ بن عمار، ایاس بن سلمہ، حضرت سلمہ سے روایت ہے کہ ہم نے جناب رسول اللہ صلی اللہ علیہ و آلہ و سلم کے زمانہ میں حضرت ابو بکر صدیق کی قیادت میں جہاد کیا تو ہماری شناخت امت امت کا لفظ تھی۔

محمد بن کثیر، سفیان، ابی اسحاق ، حضرت مہلب بن ابی صفرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا اگر دشمن تم پر رات کو حملہ آور ہو تو تمہاری شناخت و پہچان لفظ حم لَا ینْصَرُونَ سے ہونی چاہئے۔

سفر میں روانگی کے وقت کی دعا

مسدد، یحیی، محمد بن عجلان، سعید، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم جب سفر میں جانے لگتے تو یوں دعا کرتے، اے اللہ تو سفر میں ساتھی ہے اور اہل میں خلیفہ ہے اے اللہ میں تجھ سے پناہ طلب کرتا ہوں سفر کے شر سے اور سختی کے ساتھ لوٹنے سے اور اہل و مال میں بری نظر سے۔ اے اللہ تو ہمارے لئے زمین کو لپیٹ دے اور سفر کو ہم پر آسان فرما دے۔

حسن بن علی، عبدالرزاق، ابن جریج، ابو زبیر، علی ازدی، حضرت ابن عمر سے روایت ہے کہ جب جناب رسول اللہ صلی اللہ علیہ و آلہ و سلم سفر میں جانے کے لیے اپنے اونٹ پر سوار ہوتے تو تین مرتبہ اللہ اکبر کہتے پھر فرماتے پاک ہے وہ ذات جس نے اس سواری کو ہمارے تابع فرمان بنا دیا اور ہم اس کو اپنے قابو میں نہ لا سکتے تھے اور ہم کو اپنے رب کی طرف پلٹ جانا ہے اے اللہ! ہم اس سفر میں تجھ سے نیکی پرہیزگاری اور ان اعمال کی توفیق طلب کرتے ہیں جو تیری رضا کا سبب ہوں اور جن سے تو راضی ہو جائے اے اللہ تو اس سفر میں ہمارے لئے آسانی فرما دے اے اللہ ہمارے لئے فاصلوں کو لپیٹ دے۔ اے اللہ تو سفر میں ہمارا رفیق ہے اور ہمارے اہل و مال میں خلیفہ ہے۔ اور جب سفر سے واپس تشریف لاتے تو یہی دعا پڑھتے اور اس میں یہ اضافہ فرماتے ہم رجوع کر نے والے توبہ کر نے والے عبادت کر نے والے اور اپنے رب کی تعریف کر نے والے ہیں اور جناب نبی کریم صلی اللہ علیہ و آلہ و سلم اور آپ صلی اللہ علیہ و آلہ و سلم کے لشکر والے جب بلندیوں پر چڑھتے تو تکبیر کہتے اور جب نیچے اترتے تو تسبیح کہتے۔ پس نماز بھی اسی طریقہ پر رکھی گئی (یعنی قیام میں تکبیر اور رکوع و سجود میں تسبیح)۔

رخصت کرتے وقت کیا کہے

مسدد، عبداللہ بن داؤد، عبدالعزیز بن عمر، اسماعیل بن جریر، حضرت قزعہ سے روایت ہے کہ حضرت ابن عمر نے مجھ سے کہا میں تجھے رخصت کروں جس طرح رسول اللہ صلی اللہ علیہ و آلہ و سلم نے مجھے رخصت فرمایا تھا (یعنی آپ صلی اللہ علیہ و آلہ و سلم نے یوں فرمایا تھا) میں اللہ کو سونپتا ہوں تیرا دین تیری امانت اور تیرے کام کا انجام۔

حسن بن علی، یحیی بن اسحاق ، حماد بن سلمہ، ابی جعفر، محمد بن کعب، حضرت عبداللہ الخطمی سے روایت ہے کہ جناب رسول اللہ صلی اللہ علیہ و آلہ و سلم جس وقت لشکر کو رخصت کر نے کا ارادہ کرتے تو فرماتے میں اللہ کو سونپتا ہوں تمہارا دین تمہاری امانت اور تمہارا انجام کار۔

سواری پر چڑھتے وقت کیا دعا پڑھے؟

مسدد، ابو احوص، ابو اسحاق ، حضرت علی بن ربیعہ سے روایت ہے کہ میں حضرت علی کے پاس تھا پس ان کے لئے ایک سواری لائی گئی تاکہ اس پر سوار ہوں پس جب انہوں نے اپنا پاؤں رکاب میں رکھا تو فرمایا بسم اللہ، جب اس کی پیٹھ پر بیٹھ گئے تو فرمایا الحمد للہ، پھر کہا پاک ہے وہ ذات جس نے ان جانوروں کو ہمارے قابو میں کر دیا اور ہم ان پر قابو پانے والے نہ تھے اور بلاشبہ ہمیں اپنے رب ہی کے پاس واپس جانا ہے۔ پھر تین مرتبہ الحمد للہ کہا اس کے بعد تین مرتبہ اللہ اکبر کہا پھر کہا پاک ہے تیری ذات بیشک میں نے اپنے اوپر خود ہی ظلم کیا ہے پس تو مجھ کو بخش دے کیونکہ تیرے سوا کوئی نہیں جو گناہوں کو بخش سکتا ہو۔ یہ کہہ کر حضرت علی ہنس پڑے لوگوں نے پوچھا امیرالمومنین! آپ کس بات پر ہنسے؟ انہوں نے کہا کہ میں نے جناب رسول اللہ صلی اللہ علیہ و آلہ و سلم کو ایسا ہی کرتے دیکھا تھا جیسا کہ میں نے اس وقت کیا، جب رسول اللہ صلی اللہ علیہ و آلہ و سلم ہنسے تھے تو میں نے بھی آپ صلی اللہ علیہ و آلہ و سلم سے یہی پوچھا تھا کہ اے اللہ کے رسول صلی اللہ علیہ و آلہ و سلم آپ صلی اللہ علیہ و آلہ و سلم کس بات پر ہنسے؟ تو آپ صلی اللہ علیہ و آلہ و سلم نے فرمایا تیرا رب اپنے بندے سے خوش ہوتا ہے جب وہ کہتا ہے میرے گناہ بخش دے کیونکہ وہ جانتا ہے کہ اس کے سوا کوئی گناہ نہیں معاف کر سکتا۔

جب آدمی کسی منزل پر اترے تو کیا کہے؟

عمرو بن عثمان بقیہ، صفوان، شریح بن عبید، زبیر بن ولید، حضرت عبداللہ بن عمر سے روایت ہے کہ جناب رسول اللہ صلی اللہ علیہ و آلہ و سلم جب سفر کرتے اور رات ہو جاتی تو آپ صلی اللہ علیہ و آلہ و سلم فرماتے تھے۔ اے زمین میرا اور تیرا رب اللہ ہے میں تیرے شر سے اللہ کی پناہ چاہتا ہوں اور اس شر سے جو تیرے اندر ہے اور اس چیز کے شر سے جو تجھ میں پیدا ہوئی اور اس چیز کے شر سے جو تیرے اوپر چلتی ہے اور میں اللہ کی پناہ میں آتا ہوں شیر سے اور کالے سانپ اور کالے بچھو سے اور زمین کے رہنے والوں سے اور برائی کے منبع سے اور خود برائی سے۔

شروع رات میں چلنے کی ممانعت

احمد بن شعیب، زہیر، ابو زبیر، حضرت جابر سے روایت ہے کہ جناب رسول اللہ صلی اللہ علیہ و آلہ و سلم نے فرمایا جب سورج غروب ہو تو اپنے جانوروں کو مت چھوڑو یہاں تک کہ رات کی سیاہی چھا جائے کیونکہ سورج غروب ہونے کے بعد رات کی سیاہی چھا جانے تک شیاطین چھیڑ چھاڑ کرتے ہیں۔

کس دن سفر کرنا مستحب ہے

سعید بن منصور، عبداللہ بن مبارک، یونس بن یزید زہر ی، عبدالرحمن بن کعب بن مالک، حضرت کعب بن مالک سے روایت ہے کہ ایسا بہت کم ہوتا تھا کہ جناب رسول اللہ صلی اللہ علیہ و آلہ و سلم جمعرات کے سوا کسی اور دن سفر کرتے ہوں۔

اول صبح میں سفر کرنا

سعید بن منصور، ہشیم، یعلی بن عطاء، عمارہ بن حدید، حضرت صخر الغامدی سے روایت ہے کہ جناب رسول اللہ صلی اللہ علیہ و آلہ و سلم نے فرمایا اے اللہ! میری امت کے لئے برکت فرما ان کے اول روز میں اور جب آپ صلی اللہ علیہ و آلہ و سلم چھوٹا یا بڑا لشکر روانہ فرماتے تو اول صبح روانہ فرماتے اور صخر ایک تاجر پیشہ آدمی تھا اور وہ اپنی تجارت کا مال اول روز میں بھیجتا۔ پس وہ مالدار ہو گیا اور اس کا مال بہت بڑھ گیا۔

تنہا سفر کر نے کی ممانعت

عبد اللہ بن مسلمہ، قعنبی، مالک، عبدالرحمن بن حرملہ، عمرو بن شعیب، حضرت عبداللہ بن عمرو بن العاص سے روایت ہے کہ جناب رسول اللہ صلی اللہ علیہ و آلہ و سلم نے فرمایا ایک سوار شیطان ہے دو سوار دو شیطان ہیں اور تین سوار سوار ہیں (یعنی تین سوار اس کے مستحق ہیں کہ انہیں سوار کہیں اس لئے کہ اب وہ شیطان سے محفوظ ہیں)۔

جب چند لوگ سفر کو نکلیں تو اپنے میں سے کسی ایک کو اپنا امیر مقرر کر لیں

علی بن بحر بن بری، حاتم بن اسماعیل، محمد بن عجلان، نافع ابو سلمہ، حضرت ابو سعید خدری سے روایت ہے کہ جناب رسول اللہ صلی اللہ علیہ و آلہ و سلم نے فرمایا جب سفر میں تین آدمی ہوں تو چاہئے کہ اپنے میں سے کسی ایک کو امیر بنا لیں۔

علی بن بحر، حاتم بن اسماعیل، محمد بن عجلان، نافع ابو سلمہ، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا جب تین آدمی سفر میں ہوں تو چاہیے کہ اپنے میں سے کسی ایک کو امیر بنا لیں نافع نے کہا کہ ہم نے ابو سلمہ سے کہا تب پھر آپ ہمارے (سفر میں) امیر ہیں۔

قرآن پاک کو دار الحرب میں لے جانا

عبد اللہ بن مسلمہ، قعنبی، مالک، نافع، حضرت عبداللہ بن عمر سے روایت ہے کہ جناب رسول اللہ صلی اللہ علیہ و آلہ و سلم نے دشمن کے ملک میں قرآن پاک کو لے جانے سے منع فرمایا۔ مالک نے کہا کہ اس ممانعت کی وجہ یہ ہے کہ کہیں کفار قرآن پاک کی بے حرمتی نہ کریں۔

لشکر کے رفقاء اور سرایا کی تعداد کا بیان

زہیر بن حرب، ابو خیثمہ، وہب بن جریر، یونس، زہری، عبید اللہ بن عبد اللہ، حضرت عبداللہ بن عباس سے روایت ہے کہ جناب رسول اللہ نے فرمایا بہترین رفیق چار ہیں۔ اور اچھا سریہ (چھوٹا دستہ) چار سو آدمیوں کا ہے اور بہترین لشکر چار ہزار کا اور بارہ ہزار افراد پر مشتمل لشکر تعداد کی کمی کی بناء پر مغلوب نہیں ہو سکتا۔

مشرکین کو اسلام کی دعوت

محمد بن سلیمان، وکیع، سفیان، علقمہ بن مرثد، سلیمان بن بریدہ، حضرت بریدہ سے روایت ہے کہ جناب رسول اللہ صلی اللہ علیہ و آلہ و سلم جب کسی شخص کو چھوٹے یا بڑے لشکر کا امیر مقرر کرتے تو اس کو بالخصوص اپنے بارے میں تقوی! کی اور بالعموم تمام مسلمان سپاہیوں کے حق میں بھلائی کی تلقین فرماتے۔ اور فرماتے جب تو اپنے دشمن مشرکوں کا سامنا کرے تو ان کو تین باتوں کی دعوت دے پھر اگر مشرکین قبول کر لیں تو تو بھی قبول کر اور ان کے قتل سے باز رہ۔ پہلی بات، اسلام کی دعوت دے اگر وہ مان لیں تو تو ان کا اقرار قبول کر اور ان کے قتل سے باز رہ۔ اس کے بعد ان کو اپنے گھروں کو چھوڑ کر دار المہاجرین (مدینہ) کی طرف آنے کی دعوت دے اور یہ بات ان کو بتا دے کہ اگر وہ ان باتوں کو مان لیں گے تو ان کے وہی حقوق ہوں گے جو مہاجرین کے ہیں اور وہی فرائض ہوں گے جو مہاجرین پر لازم ہیں لیکن اگر وہ ہجرت کی بات منظور نہ کریں اور اپنے گھر چھوڑنے پر راضی نہ ہوں تو ان کو بتا دے کہ وہ دیہاتی مسلمانوں کی طرح ہوں گے اور ان پر اللہ تعالی کا حکم اسی طرح جاری ہو گا جس طرح باقی تمام مسلمانوں پر ہوتا ہے اور ان کو (مال) فئی اور غنیمت میں سے کوئی حصہ نہ ملے گا مگر یہ کہ وہ مسلمانوں کے ساتھ شریک ہو کر جہاد میں حصہ لیں۔ اور اگر وہ اسلام قبول کر نے سے انکار کریں تو ان سے جزیہ دینے کا مطالبہ کرو اگر وہ اس کو منظور کر لیں تو تم بھی جزیہ کو قبول کر لو اور ان سے جنگ مت کرو۔ اور اگر وہ جزیہ دینا بھی نہ قبول کریں تو اللہ سے مدد طلب کرو اور ان سے قتال کرو اور جب تم قلعہ والوں کو گھیر لو اور وہ تم سے چاہیں کہ تم ان کو (قلعہ سے) اتارو۔ اللہ کے حکم پر تو تم ان کو مت اتارو اس لئے کہ تم نہیں جانتے کہ ان کے باب میں اللہ کا کیا حکم ہے؟ بلکہ تم ان کو اپنے حکم پر اتارو پھر جو چاہو ان کے متعلق فیصلہ کرو۔ سفیان بن علقمہ نے یہ حدیث مقاتل بن حبان سے بیان کی تو اس نے کہا یہ حدیث مجھ سے مسلم نے بیان کی تھی۔ ابو داوٗد کہتے ہیں کہ وہ ابن ہیثم نعمان بن مقرن سے مرفوعاً مروی ہے مثل سلیمان بن بریدہ کے۔

ابو صالح، محبوب بن موسی، ابو اسحاق ، سفیان، علقمہ، بن مرثد، سلیمان بن بریدہ، حضرت بریدہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا (اگر وہ اسلام اور جزیہ قبول نہ کریں تو) تم ان سے اللہ کا نام لے کر لڑو اور جو اللہ کے ساتھ کفر کرے اس کو قتل کر ڈالو۔ لڑو لیکن وعدہ خلافی مت کرو۔ اور نہ مال غنیمت میں چوری کرو اور نہ مثلہ کرو (مثلہ قتل کے بعد ناک کان کاٹ لینا) اور نہ بچوں کو قتل کرو۔

عثمان بن ابی شیبہ، یحیی بن آدم، عبید اللہ بن موسی، حسن بن صالح، خالد بن فزاری، حضرت انس بن مالک سے روایت ہے کہ آپ صلی اللہ علیہ و سلم نے (مجاہدین کو بھیجتے وقت) فرمایا روانہ ہو جاؤ اللہ کا نام لے کر اللہ کی تائید و توفیق کے ساتھ اور رسول اللہ صلی اللہ علیہ و آلہ و سلم کے دین پر۔ (دیکھو) قتل نہ کرنا بوڑھے آدمی کو نہ چھوٹے بچے کو اور نہ عورت کو اور تم مال غنیمت میں خیانت نہ کرنا بلکہ مال غنیمت کو جمع کرنا اور اپنے احوال کی اصلاح کرنا اور بھلائی کرنا۔ بیشک اللہ نیکی اور بھلائی کر نے والوں کو پسند فرماتا ہے۔

دشمن کے علاقہ میں آتش زنی کرنا

قتیبہ بن سعید، لیث، نافع، حضرت عبداللہ بن عمر سے روایت ہے کہ جناب رسول اللہ صلی اللہ علیہ و آلہ و سلم نے بنو نضیر کے کھجور کے باغات کو جلانے اور کاٹنے کا حکم فرمایا تھا اور یہ واقعہ موضع بویرہ میں پیش آیا تھا تب اللہ تعالی نے یہ آیت نازل فرمائی۔ کہ جو کچھ کاٹ ڈالا تم نے کھجور کے باغات میں سے۔ الخ

ہناد بن سری، ابن مبارک، صالح بن ابی اخضر، زہری، عروہ، حضرت اسامہ سے روایت ہے کہ جناب رسول اللہ صلی اللہ علیہ و آلہ و سلم نے ان سے فرمایا ابنی (گاں) کو لوٹ لے صبح کے وقت اور جلا دے۔

حضرت عبداللہ بن عمرو الغزوی سے روایت ہے کہ انہوں نے ابو مسہر سے سنا ان سے ابنیٰ (گاں) کے بارے میں پوچھا گیا تو انہوں نے کہا کہ وہ یبنی ہے فلسطین میں۔

جاسوس بھیجنے کا بیان

ہارون بن عبداللہ بن ہاشم بن قاسم، سلیمان، ابن مغیرہ، ثابت، حضرت انس سے روایت ہے کہ جناب رسول اللہ صلی اللہ علیہ و آلہ و سلم نے بسیسہ کو جاسوس بنا کر بھیجا تاکہ وہ دیکھے کہ ابو سفیان کا قافلہ کیا کر رہا ہے۔


جب مسافر کھجور کے درختوں یا دودھ والے جانوروں پر گذرے تو کھجور کھا لے اور دودھ پی لے اگرچہ مالک کی اجازت نہ ہو

عیاش بن ولید عبدالاعلی، سعید، قتادہ، حسن، حضرت سمرۃ بن جندب سے روایت ہے کہ جناب رسول اللہ صلی اللہ علیہ و سلم نے فرمایا جب تم میں سے کوئی چوپایوں پر گزرے اور ان کا مالک موجود ہو تو مالک کی اجازت سے ان کا دودھ پی سکتے ہو اور اگر مالک موجود نہ ہو تو ان کو تین مرتبہ پکارے (تاکہ اگر وہ قریب ہے تو آ جائے) اگر وہ جواب دے (یعنی آ جائے) تو اس سے اجازت لے کر، ورنہ اس کی اجازت کے بغیر دودھ پی لے لیکن اپنے ساتھ لیکر نہ جائے۔

عبید اللہ بن معاذ، شعبہ، ابو بشر، حضرت عباد بن شرحبیل سے روایت ہے کہ مجھے قحط نے ستایا تو میں مدینہ کے ایک باغ میں گیا اور ایک شاخ کو مسل کر میں نے کھا لیا اور کچھ اپنے کپڑے میں باندھ لیا اتنے میں باغ کا مالک گیا اس نے مجھے مارا اور میرا کپڑا بھی چھین لیا میں (اس کی شکایت لیکر) جناب رسول اللہ صلی اللہ علیہ و آلہ و سلم کے پاس گیا آپ صلی اللہ علیہ و آلہ و سلم نے باغ والے سے فرمایا یہ نادان تھا تو نے اس کو مسئلہ نہ بتایا اور یہ بھوکا تھا تو نے اس کو نہ کھلایا۔ آپ صلی اللہ علیہ و آلہ و سلم نے فرمایا تو اس نے میرا کپڑا بھی واپس کر دیا اور مزید ایک وسق یا نصف وسق اناج دیا۔

جب مسافر کھجور کے درختوں یا دودھ والے جانوروں پر گذرے تو کھجور کھالے اور دودھ پی لے اگرچہ مالک کی اجازت نہ ہو
محمد بن بشار، محمد بن جعفر، شعبہ، ابو بشر، حضرت ابن شرحبیل سے ایک دوسری سند کے ساتھ بھی ایسا ہی مروی ہے۔

عثمان بن ابو بکر بن ابی شیبہ، ابو بکر بن معتمر بن سلیمان بن ابی حکم، حضرت ابو رافع بن عمرو سے روایت ہے کہ میں بچپن میں انصار کے کھجور کے درختوں پر ڈھیلے مارا کرتا تھا۔ لوگ مجھے رسول اللہ صلی اللہ علیہ و آلہ و سلم کے پاس لائے آپ صلی اللہ علیہ و آلہ و سلم نے پوچھا اے لڑکے تو درختوں پر ڈھیلے کیوں مارتا ہے؟ میں نے عرض کیا کہ میں کھجوریں جھاڑ کر ان کو کھاتا ہوں آپ صلی اللہ علیہ و آلہ و سلم نے فرمایا درختوں پر ڈھیلے نہ مارا کر بلکہ جو کھجوریں از خود نیچے گر جائیں تو ان کو کھا لیا کر۔ اس کے بعد آپ صلی اللہ علیہ و آلہ و سلم نے میرے سر پر دست مبارک پھیرا اور دعا کی۔ یا اللہ اس کا پیٹ بھر دے۔

بعض لوگوں کے نزدیک مالک کی اجازت کے بغیر جانوروں کا دودھ نہ پینا چاہئے

عبد اللہ بن مسلمہ، مالک، نافع، حضرت عبداللہ بن عمر سے روایت ہے کہ جناب رسول اللہ صلی اللہ علیہ و آلہ و سلم نے فرمایا تم میں سے کوئی شخص دوسرے کے جانور کا دودھ نہ نکالے بغیر مالک کی اجازت کے۔ کیا تم میں سے کوئی شخص اس بات کو پسند کرتا ہے کہ کوئی شخص اس کی کھڑکی کھول کر اس کی الماری توڑ کر اس کا غلہ نکال لے جائے؟ اس طرح جانوروں کے تھن ان کے خزانے اور کھانے ہیں لہٰذا کوئی شخص مالک کی اجازت کے بغیر جانوروں کا دودھ نہ نکالے۔

فرمانبرداری کا بیان

زہیر بن حرب، حجاج، ابن جریج نے کہا کہ یہ آیت یعنی اے ایمان والو اطاعت کرو اللہ کی اور اس کے رسول صلی اللہ علیہ و آلہ و سلم کی اور ان لوگوں کی جو تم میں صاحب امر ہوں۔ عبداللہ بن قیس بن عدی کی شان میں نازل ہوئی تھی جب ان کو جناب رسول اللہ صلی اللہ علیہ و آلہ و سلم نے ایک دستہ کا امیر بنا کر بھیجا تھا۔ خبر دی مجھ کو یعلی نے بواسطہ سعید بن جبیر بواسطہ ابن عباس۔

عمرو بن مرزوق، شعبہ، زبید، سعد بن عبیدہ ابو عبدالرحمن، حضرت علی سے روایت ہے کہ جناب رسول اللہ صلی اللہ علیہ و آلہ و سلم نے ایک لشکر روانہ فرمایا اور ایک شخص کو اس کا سردار بنا دیا اور لوگوں کو اس کی تاکید کی پس اس نے آگ جلائی اور ان کو کہا آگ میں کود جاؤ پس کچھ لوگوں نے اس کی یہ بات ماننے سے انکار کیا اور کہا ہم تو آگ سے بھاگ کر اسلام میں آئے اور بعض لوگوں نے اطاعت امیر کی بناء پر آگ میں داخل ہونا چاہا یہ خبر جناب رسول اللہ صلی اللہ علیہ و آلہ و سلم کو پہنچی تو آپ صلی اللہ علیہ و آلہ و سلم نے فرمایا کہ اگر وہ لوگ آگ میں کود جاتے تو وہ ہمیشہ اسی میں رہتے اس کے بعد آپ صلی اللہ علیہ و آلہ و سلم نے فرمایا اللہ کی نافرمانی میں کسی کی اطاعت نہیں ہے اطاعت تو صرف معروف میں ہے۔

مسدد، یحیی، عبید اللہ، نافع، حضرت عبداللہ سے روایت ہے کہ جناب رسول اللہ صلی اللہ علیہ و آلہ و سلم نے فرمایا سننا اور ماننا مسلمانوں پر واجب ہے خواہ وہ اس کو پسند کرے یانہ کرے اور یہ حکم اس وقت تک ہے جب تک کہ گناہ کا حکم نہ کیا جائے پس جب گناہ کا حکم دیا جائے تو پھر نہ سننا ہے اور نہ ماننا۔

یحیی بن معین، عبدالصمد، عبدالوارث، سلیمان بن مغیرہ، حمید بن ہلال، بشر بن عاصم، حضرت عقبہ بن مالک سے روایت ہے کہ جناب رسول اللہ صلی اللہ علیہ و آلہ و سلم نے ایک چھوٹا دستہ روانہ فرمایا میں نے ان میں سے ایک شخص کے تلوار ماردی جب وہ لوٹا تو اس شخص نے مجھ سے کہا کہ کاش تو دیکھتا کہ جناب رسول اللہ صلی اللہ علیہ و آلہ و سلم نے ہم کو کیسی ملامت کی ہے آپ صلی اللہ علیہ و آلہ و سلم نے فرمایا کیا تم سے یہ نہیں ہو سکتا تھا کہ جس شخص کو میں نے تمہارا امیر بنا کر بھیجا تھا اور اس نے میرے احکامات کی تعمیل نہیں کی تھی تم اس کو معزول کر دیتے اور اس کے بدلے دوسرا امیر مقرر کر لیتے جو میرا حکم بجا لاتا۔

لشکر کے سب لوگوں کو ملا رہنا چاہئے

عمرو بن عثمان، یزید بن قیس، حضرت ابو ثعلبہ خشنی سے روایت ہے کہ اصحاب رسول اللہ صلی اللہ علیہ و آلہ و سلم جب کسی منزل پر اترتے تو متفرق ہو کر پہاڑوں کے دروں اور نالوں میں اترتے رسول اللہ صلی اللہ علیہ و آلہ و سلم نے فرمایا تمہارا یہ تفرقہ دروں اور نالوں میں صرف شیطان کی طرف سے ہے (جو تم کو ایک دوسرے سے جدا رکھنا چاہتا ہے) آپ صلی اللہ علیہ و آلہ و سلم کے اس فرمان کے بعد پھر لوگ کبھی متفرق ہو کر نہ اترے بلکہ بعض تو یوں باہم مل کر اترتے کہ ان کو دیکھ کر کہاجا سکتا تھا کہ اگر ایک کپڑا ان پر ڈال دیا جائے تو سب کو ڈھانپ لے

سعید بن منصور، اسماعیل بن عیاش، اسید بن عبدالرحمن، فروہ بن مجاہد، حضرت معاذ بن انس سے روایت ہے کہ ہم نے جناب رسول اللہ صلی اللہ علیہ و آلہ و سلم کے ساتھ ہو کر فلاں فلاں جہاد کیا ہے پس لوگوں نے اتر نے کی جگہ کو تنگ کیا اور راستے مسدود کر دئیے (یعنی چلنے کے لئے جگہ نہ چھوڑی) تو جناب رسول اللہ صلی اللہ علیہ و آلہ و سلم نے ایک اعلان کر نے والے کو بھیجا کہ وہ لوگوں میں اعلان کر دے کہ جس نے جائے قیام کو تنگ کیا اور راستہ بند کیا اس کو جہاد کا ثواب نہ ملے گا۔

عمرو بن عثمان بن بقیہ، اوزاعی، اسید بن عبدالرحمن، فزدہ بن مجاہد، حضرت سہل بن معاذ سے بھی اسی طرح مروی ہے۔

دشمن سے مقابلہ کی تمنا کرنا مکروہ ہے

ابو صالح، محبوب بن موسی، ابو اسحاق ، موسیٰ بن عقبہ، حضرت سالم بن ابی النظر مولی عمر بن عبید اللہ سے روایت ہے کہ جب وہ خارجیوں سے مقابلہ کے لئے نکلے تو عبداللہ بن ابی اوفی نے ان کو لکھا کہ جناب رسول اللہ صلی اللہ علیہ و آلہ و سلم بعض غزوات میں جب دشمن کے مقابل ہوئے تو آپ صلی اللہ علیہ و آلہ و سلم نے فرمایا اے لوگو دشمن سے ملنے (مقابلہ) کی تمنا مت کرو بلکہ اللہ سے عافیت طلب کرو لیکن جب ان سے مقابلہ کرنا ہی پڑے تو (تکالیف پر) صبر کرو اور جان لو کہ جنت تلواروں کے سائے میں ہے، اے بادلوں کے چلانے والے اور گروہ (کافرین) کو شکست دینے والے ان کو شکست سے دوچار کر دے اور ان کے مقابلہ میں ہماری مدد فرما۔

جب دشمن سے سامنا ہو تو کیا کہے

نصر بن علی، مثنی بن سعید، قتادہ، حضرت انس بن مالک سے روایت ہے کہ جناب رسول اللہ صلی اللہ علیہ و آلہ و سلم جب جہاد میں مصروف کار ہوتے تو یہ دعا فرماتے اے اللہ! تو ہی میرا دست بازو اور میرا مدد گار ہے تیری مدد سے میں چلتا پھرتا ہوں تیری ہی مدد سے حملہ کرتا ہوں اور تیرے ہی بھروسہ پر میں ان سے لڑتا ہوں۔

لڑنے سے پہلے مشرکین کو اسلام کی دعوت دینا

سعید بن منصور، اسماعیل بن ابراہیم، حضرت ابن عون سے روایت ہے کہ میں نے حضرت نافع سے قتال کے وقت مشرکین کو اسلام کی دعوت دینے کے متعلق لکھ کر پوچھا تو انہوں نے مجھے جواب میں لکھا کہ یہ طریقہ ابتدائے اسلام میں تھاجناب نبی کریم صلی اللہ علیہ و آلہ و سلم نے بنی مصطلق پر حملہ کیا اس حال میں کہ وہ غافل تھے اور ان کے جانور پانی پی رہے تھے پس آپ صلی اللہ علیہ و آلہ و سلم نے ان میں سے ان لوگوں کو قتل کر ڈالا جو لڑنے کے قابل تھے اور باقی ماندہ لوگوں کو گرفتار کیا۔ آپ صلی اللہ علیہ و آلہ و سلم نے اسی دن جویریہ بنت الحارث کو پایا (جو بعد میں آپ صلی اللہ علیہ و آلہ و سلم کے نکاح میں آئیں) یہ حدیث مجھ سے عبداللہ بن عمرو نے بیان کی جو اس لشکر میں شریک تھے۔

موسیٰ بن اسماعیل، حماد، ثابت، حضرت انس سے روایت ہے کہ جناب نبی کریم صلی اللہ علیہ و آلہ و سلم صبح کی نماز کے وقت حملہ کیا کرتے تھے اور اذان کی طرف کان لگائے رہتے تھے اگر وہاں سے اذان کی آواز آتی تو آپ صلی اللہ علیہ و آلہ و سلم حملہ سے رک جاتے نہیں تو حملہ کرتے۔

سعید بن منصور، سفیان، عبدالملک بن نوفل بن مساحق، ابن عصام، حضرت عصام سے روایت ہے کہ جناب رسول اللہ صلی اللہ علیہ و آلہ و سلم نے ہمیں ایک دستہ میں روانہ فرمایا تو آپ صلی اللہ علیہ و آلہ و سلم نے ہمیں تاکید کی جب تم کوئی مسجد دیکھو یا مؤذن کو اذان دیتے سنو پھر کسی کو قتل مت کرنا۔

لڑائی میں حیلہ کر نے کا بیان

سعید بن منصور، سفیان، عمرو، حضرت جابر سے روایت ہے کہ جناب رسول اللہ صلی اللہ علیہ و آلہ و سلم نے فرمایا لڑائی داؤ گھات کا نام ہے۔

محمد بن عبید، ابو ثور، معمر، زہری، عبدالرحمن بن کعب، حضرت کعب بن مالک سے مروی ہے کہ جناب رسول اللہ صلی اللہ علیہ و آلہ و سلم جب کہیں لڑائی کا ارادہ کرتے تو جس سمت جانا ہوتا لوگوں کو اس سے مختلف سمت بتاتے اور فرماتے لڑائی داؤ گھات کا نام ہے۔

رات میں اچانک حملہ کر نے کا بیان

حسن بن علی، عبدالصمد، ابو عامر، عکرمہ بن عمار، ایاس بن سلمہ، حضرت سلمہ بن الاکوع سے روایت ہے کہ جناب رسول اللہ صلی اللہ علیہ و آلہ و سلم نے حضرت ابو بکر صدیق کو ہمارے لشکر کا امیر بنایا۔ پس ہم نے مشرکین سے جنگ کی اور رات کو ہم نے ان پر اچانک چھاپہ مارا اور ان کو قتل کیا۔ اس رات ہمارا کوڈ ورڈ (خفیہ اشارہ) امت امت تھا۔ سلمہ نے کہا اس رات میں نے اپنے ہاتھ سے سات گھروں کے مشرکوں کو قتل کیا۔

ساقہ کے ساتھ امام کا رہنا

حسن بن شوکر، اسماعیل بن علیہ، حجاج بن ابی عثمان ابو زبیر، حضرت جابر بن عبداللہ سے مروی ہے کہ جناب رسول اللہ صلی اللہ علیہ و آلہ و سلم سفر میں پیچھے رہا کرتے تو کمزوروں کو ساتھ رکھتے اور اپنے اونٹ پر پیچھے سوار کر لیتے اور ان کے لئے دعا فرماتے۔

مشرکین سے کس بات پر جنگ کی جائے؟

مسدد، ابو معاویہ، اعمش، ابو صالح، حضرت ابو ہریرہ سے مروی ہے کہ جناب رسول اللہ صلی اللہ علیہ و آلہ و سلم نے فرمایا مجھے حکم دیا گیا ہے کہ میں لوگوں سے جنگ کروں یہاں تک کہ وہ گواہی دیں کہ اللہ کے سواکوئی معبود نہیں پس جب وہ اس کا اقرار کر لیں تو انہوں نے مجھ سے اپنے خون اور مالوں کو بچا لیا مگر کسی حق کی وجہ سے اور ان کا حساب اللہ پر ہو گا۔

سعید بن یعقوب، عبداللہ بن مبارک، حمید، حضرت انس سے روایت ہے کہ جناب رسول اللہ صلی اللہ علیہ و آلہ و سلم نے فرمایا مجھے حکم دیا گیا ہے کہ میں لوگوں سے قتال کروں یہاں تک کہ وہ اس کی گواہی دیں کہ اللہ کے سوا کوئی معبود نہیں ہے اور یہ کہ محمد صلی اللہ علیہ و آلہ و سلم اس کا بندہ اور رسول ہے اور ہمارے قبلہ کی طرف رخ کر کے نماز پڑھیں اور ہمارا ذبح کیا ہوا جانور کھائیں اور ہماری طرح (پنج وقتہ) نماز پڑھیں پس جب وہ یہ سب کچھ کر لیں تو ان کے خون اور ان کے مال ہم پر حرام ہیں مگر کسی اور حق کی وجہ سے اور ان کے وہی حقوق ہوں گے جو عام مسلمانوں کے ہیں اور وہی فرائض ہونگے جو عام مسلمانوں پر لازم ہیں۔

سلیمان بن داؤد، ابن وہب، یحیی بن ایوب، حمید، حضرت انس بن مالک سے روایت ہے کہ جناب رسول اللہ صلی اللہ علیہ و آلہ و سلم نے فرمایا مجھے حکم دیا گیا ہے کہ مشرکوں سے لڑوں اس کے بعد حسب سابق مضمون ذکر کیا۔

حسن بن علی، عثمان بن ابی شیبہ، ، یعلی بن عبید، اعمش، ابی ظبیان، حضرت اسامہ بن زید سے روایت ہے کہ جناب رسول اللہ صلی اللہ علیہ و آلہ و سلم نے ہم کو ایک چھوٹے لشکر میں حرقات کی طرف بھیجا ان کو ہمارے حملہ کی خبر ہو گئی پس وہ بھاگ کھڑے ہوئے لیکن ایک آدمی کو ہم نے پکڑ لیا جب ہم نے اس پر قابو پا لیا تو اس نے لَا إِلَهَ إِلَّا اللَّهُ پڑھا (یعنی اپنے اسلام کا اقرار کیا) لیکن ہم نے اس کو مارا یہاں تک کہ قتل کر ڈالا پھر میں نے اس واقعہ کا ذکر جناب نبی کریم صلی اللہ علیہ و آلہ و سلم سے کیا تو آپ صلی اللہ علیہ و آلہ و سلم نے فرمایا قیامت کے دن کلمہ لَا إِلَهَ إِلَّا اللَّهُ کے مقابلہ میں کون تیری مدد کرے گا؟ میں نے عرض کیا یا رسول اللہ صلی اللہ علیہ و آلہ و سلم اس نے یہ کلمہ ہتھیار سے ڈر کر پڑھا تھا آپ صلی اللہ علیہ و آلہ و سلم نے فرمایا کیا تو نے اس کا دل چیر کر دیکھا جو تجھے اس کی وجہ معلوم ہو گئی؟ آپ صلی اللہ علیہ و آلہ و سلم نے پھر فرمایا روز قیامت لَا إِلَهَ إِلَّا اللَّهُ کے مقابلہ میں کون تیری مدد فرمائے گا۔ پھر آپ صلی اللہ علیہ و آلہ و سلم یہی کلمات بار بار دہراتے رہے یہاں تک کہ میں نے خواہش کی کاش میں آج ہی مسلمان ہوا ہوتا (تا کہ سابقہ تمام گناہ معاف ہو جاتے)۔

قتیبہ بن سعید، لیث ابن شہاب، عطاء بن یزید لیثی، عبید اللہ بن عدی بن خیار، حضرت مقداد بن الاسود سے روایت ہے کہ انہوں نے جناب رسول اللہ صلی اللہ علیہ و آلہ و سلم سے دریافت کیا کہ اگر میں کسی کافر سے ملوں (اس کے مقابلہ ہونے لگے) اور وہ مجھ سے لڑے اور تلوار سے میرا ایک ہاتھ کاٹ ڈالے اور اس کے بعد کسی درخت کی آڑ میں چھپ جائے اور کہے میں اسلام لے آیا خدا کے واسطے تو کیا اس اقرار کے بعد میں اس کو قتل کر دوں؟ آپ صلی اللہ علیہ و آلہ و سلم نے فرمایا اس کو قتل مت کر میں نے عرض کیا یا رسول اللہ صلی اللہ علیہ و آلہ و سلم اس نے میرا ہاتھ کاٹ ڈالا اس کا کیا ہو گا؟ آپ صلی اللہ علیہ و آلہ و سلم نے فرمایا اس کو قتل مت کر اگر تو اس کو قتل کرے گا تو وہ تیری مثل ہو جائے گا قتل سے پہلے (یعنی وہ تو معصوم الدم ہو جائے گا) اور تو اس کی مثل ہو جائے گا جب تک کہ اس نے کلمہ نہ پڑھا تھا (یعنی تو مباح الدم ہو جائے گا)

جو سجدہ کر کے پناہ حاصل کرے اس کو قتل کر نے کی ممانعت

ہناد بن سری، ابو معاویہ، اسماعیل، قیس، حضرت جریر بن عبداللہ سے روایت ہے کہ جناب رسول اللہ صلی اللہ علیہ و آلہ و سلم نے ایک چھوٹا لشکر قبیلہ خثعم کی طرف بھیجا پس ان میں سے چند لوگوں نے (جو خود تو مسلمان ہو چکے تھے مگر کافروں کے ساتھ رہتے تھے) اپنے آپ کو سجدہ کر کے بچانا چاہا لیکن لوگوں نے ان کو آگے بڑھ کر قتل کر دیا جب یہ بات جناب نبی کریم صلی اللہ علیہ و آلہ و سلم کو معلوم ہوئی تو آپ صلی اللہ علیہ و آلہ و سلم نے ان کے ورثاء کو نصف دیت دلائی (اور آدھی دیت کافروں کے ساتھ رہنے کی وجہ سے ساقط کر دی) اور فرمایا میں ہر اس مسلمان سے بری ہوں جو مشرکوں کے درمیان رہے لوگوں نے پوچھا یا رسول اللہ صلی اللہ علیہ و آلہ و سلم یہ کیوں؟ آپ صلی اللہ علیہ و آلہ و سلم نے فرمایا اس لئے کہ اسلام اور کفر کی آگ ایک ساتھ جمع نہیں ہو سکتی۔ ابو داوٗد نے کہا کہ اس روایت کو معمر، ہشیم، خالد، واسطی اور ایک جماعت نے بیان کیا مگر انہوں نے جریر کو ذکر نہیں کیا (یعنی بلاواسطہ جریر روایت کیا اس صورت میں یہ روایت مرسل ہو گی)۔

کافروں کے مقابلہ سے بھاگنا

ابو توبہ، ربیع بن نافع، ابن مبارک، جریر بن حازم، زبیر بن خریت ، عکرمہ، حضرت ابن عباس سے روایت ہے کہ جب یہ آیت نازل ہوئی یعنی اگر تم میں سے بیس آدمی صبر کر نے والے ہوں تو وہ دو سو کافروں پر غالب رہیں گے یہ حکم مسلمانوں کو مشکل لگا کہ ایک آدمی بیس آدمیوں کا مقابلہ کر نے سے نہ بھاگے تو اللہ تعالی نے اس میں تخفیف فرمائی اور یہ آیت نازل فرمائی اب اللہ نے تخفیف کر دی تم پر اور جان لیا کہ تم میں ضعف ہے پس اگر تم میں سے سو آدمی صبر کر نے والے ہوں تو وہ دو سو پر غالب آئیں گے۔ اگر تم میں سے ہزار صبر کر نے والے ہوں تو اللہ کے حکم سے دو ہزار پر غالب رہیں گے۔ ابن عباس کہتے ہیں کہ جب اللہ تعالی نے تعداد میں تخفیف کی تو اسی حساب سے صبر میں بھی تخفیف ہو گئی۔

احمد بن یونس، زہیر، یزید بن ابی زیاد، عبدالرحمن بن ابی لیلی، حضرت عبداللہ بن عمر سے روایت ہے کہ جناب رسول اللہ صلی اللہ علیہ و آلہ و سلم کے بھیجے ہوئے ایک چھوٹے دستہ میں شریک تھے وہ کہتے ہیں کہ لوگ کافروں کے مقابلہ سے بھاگ نکلے اور میں بھی بھاگنے والوں میں شامل تھا اس کے بعد ہم رکے اور ہم نے مشورہ کیا کہ اب کیا کریں؟ کیونکہ ہم دشمن کے مقابلہ سے بھاگے ہوئے ہیں اور اللہ کے غصہ کے لائق ٹھہرے پھر ہم نے کہا کہ اب مدینہ چلتے ہیں اور وہیں جا کر ٹھہرے رہیں گے جب اگلی بار جہاد ہو تو پھر مقابلہ کے لئے نکلیں اور خیال رہے کہ کوئی ہمیں دیکھنے نہ پائے خیر ہم مدینہ پہنچ گئے اور ہم نے آپس میں کہا کہ کاش ہم رسول اللہ صلی اللہ علیہ و آلہ و سلم کی خدمت میں حاضر ہوں اور اپنا معاملہ حضور صلی اللہ علیہ و آلہ و سلم کے سامنے پیش کر دیں اگر ہماری توبہ اور عذر قبول ہو جائے تو یہیں ٹھہرے رہیں گے اور اگر کوئی دوسرا حکم ہو تو یہاں سے چل نکلیں آخر کار ہم لوگ فجر کی نماز سے پہلے جناب رسول اللہ صلی اللہ علیہ و آلہ و سلم کی قیام گاہ پر پہنچ گئے اور انتظار کر نے لگے۔ جب آپ صلی اللہ علیہ و آلہ و سلم گھر سے باہر تشریف لائے تو ہم کھڑے ہو گئے اور ہم نے عرض کیا یا رسول اللہ صلی اللہ علیہ و آلہ و سلم ہم میدان جنگ سے بھاگے ہوئے ہیں یہ سن کر آپ صلی اللہ علیہ و آلہ و سلم ہماری طرف متوجہ ہوئے اور فرمایا تم بھاگے ہوئے نہیں ہو بلکہ پھر لڑائی میں جانے والے ہو۔ یہ سن کر ہم خوش ہو گئے اور آگے بڑھ کر آپ صلی اللہ علیہ و آلہ و سلم کے دست مبارک کو بوسہ دیا اور آپ صلی اللہ علیہ و آلہ و سلم نے فرمایا میں مسلمانوں کی جائے پناہ ہوں۔

محمد بن ہشام، بشر بن مفضل، داؤد، ابی نضرہ، حضرت ابو سعید سے روایت ہے کہ یہ آیت جو شخص لڑائی سے پیٹھ موڑے اس پر اللہ کا غضب ہو بدر کے دن نازل ہوئی تھی۔

وہ قیدی جو کافر ہونے پر زبردستی کیا جائے

عمرو بن عون، ہشیم، خالد، اسماعیل، قیس، ابن ابی حازم، حضرت خباب بن ارت سے روایت ہے کہ ہم جناب رسول اللہ صلی اللہ علیہ و آلہ و سلم کے پاس آئے اس وقت آپ صلی اللہ علیہ و آلہ و سلم کعبہ کے زیر سایہ ایک چادر پر تکیہ لگائے ہوئے تھے ہم نے آپ صلی اللہ علیہ و آلہ و سلم سے (کافروں کے غلبہ کی) شکایت کی اور کہا کہ کیا آپ صلی اللہ علیہ و آلہ و سلم ہمارے واسطے مدد طلب نہیں کر سکتے اور کیا اللہ سے ہمارے لئے دعا نہیں کرتے؟ یہ سن کر آپ صلی اللہ علیہ و آلہ و سلم بیٹھ گئے اور آپ صلی اللہ علیہ و آلہ و سلم کا چہرہ مبارک سرخ ہو رہا تھا آپ صلی اللہ علیہ و آلہ و سلم نے فرمایا تم سے پہلی قوموں میں ایک شخص کا ایمان کی بناء پر یہ حال ہوتا تھا کہ وہ پکڑا جاتا اور ایک گڑھا کھودا جاتا اور آرا اس کے سر پر رکھ کر اس کے دو ٹکڑے کر دئیے جاتے مگر اس کے باوجود وہ اپنے دین سے نہ پھرتا اور کسی کے ساتھ یہ معاملہ ہوتا کہ لوہے کی کنگھیاں اس کی ہڈی پر گوشت اور پٹھوں میں چلائی جاتیں لیکن وہ اپنے دین سے نہ پھرتا۔ خدا کی قسم اللہ تعالی اس کام کو (غلبہ اسلام کو) پورا کر کے رہے گا یہاں تک کہ صنعاء اور حضر موت کے درمیان ایک آدمی سفر کرے گا اور اس کو کوئی خوف نہ ہو گا بجز اللہ کے۔ اگر اس کو کوئی ڈر ہو گا تو صرف بھیڑئیے کا ہو گا اپنی بکریوں پر لیکن تم جلد بازی بہت کرتے ہو۔

اگر کوئی مسلمان کافروں کی طرف سے مسلمانوں کی جاسوسی کرے

مسدد، سفیان، عمر حسن بن محمد بن علی، حضرت عبید اللہ بن ابی رافع سے جو کہ حضرت علی کے منشی تھے وہ روایت کرتے ہیں کہ حضرت علی فرماتے تھے کہ جناب رسول اللہ صلی اللہ علیہ و آلہ و سلم نے مجھے زبیر اور مقداد کو روضہ خاخ پر بھیجا آپ صلی اللہ علیہ و آلہ و سلم نے فرمایا جا روضہ خاخ پہنچو وہاں تم کو ایک اونٹ پر سوار کجاوے میں بیٹھی ہوئی ایک عورت ملے گی اس کے پاس ایک خط ہے وہ اس سے لے لو پس ہم اپنے گھوڑے دوڑاتے ہوئے بہت جلد روضہ خاخ جا پہنچے اور اس عورت کو جا لیا ہم نے کہا وہ خط نکال وہ بولی میرے پاس کوئی خط نہیں ہے ہم نے کہا یا تو سیدھے طریقے پر خط ہمارے حوالہ کر دے ورنہ ہم تیری جامہ تلاشی لیں گے یہ سن کر اس نے اپنی چوٹی کے نیچے سے نکال کر وہ خط ہمارے حوالہ کر دیا اور ہم وہ خط لے کر جناب نبی کریم صلی اللہ علیہ و آلہ و سلم کی خدمت میں حاضر ہوئے جب دیکھا تو وہ خط حاطب بن ابی بلتعہ کا تھا جو مشرکین کے نام لکھا گیا تھا جس میں جناب رسول اللہ صلی اللہ علیہ و آلہ و سلم کے بعض امور کی خبر دی گئی تھی آپ صلی اللہ علیہ و آلہ و سلم نے پوچھا کہ اے حاطب یہ کیا ہے؟ تو وہ بولے یا رسول اللہ صلی اللہ علیہ و آلہ و سلم (میرا عذر سنئے اور سزا دینے میں) جلدی نہ فرمائیے اصل بات یہ ہے کہ میں قریش کا حلیف ہوں ان کاہم مذہب نہیں ہوں اور (آپ کے اصحاب میں سے) جن کا تعلق قبیلہ قریش سے ہے ان کے رشتہ دار وہاں پر ہیں اور وہ مشرکین اس قرابت کی بناء پر ان کی دیکھ بھال کرتے ہیں۔ پس میں نے چاہا کہ میں بھی اس قرابت کی بناء پر ان کا کوئی ایسا کام کر دوں جس کے سبب وہ میرے اہل و عیال کی دیکھ بھال کرتے رہیں یہ ہے اصل صورت حال ورنہ بخدا یہ کام میں نے کفر یا ارتداد کی وجہ سے نہیں کیا۔ یہ سن کر آپ صلی اللہ علیہ و آلہ و سلم نے فرمایا اے حاطب تم نے سچ کہا حضرت عمر بولے یا رسول اللہ صلی اللہ علیہ و آلہ و سلم اجازت دیجئے میں اس منافق کی گردن اڑا دوں آپ صلی اللہ علیہ و آلہ و سلم نے فرمایا یہ جنگ بدر میں شریک ہوئے اور تجھے معلوم نہیں کہ اہل بدر کے بارے میں اللہ تعالی کا ارشاد ہے اب تم جو چاہے کرو میں نے تمہاری مغفرت فرمادی ہے۔

وہب بن بقیہ، خالد، حصین، سعد بن عبیدہ، ابو عبدالرحمن، سلمی ایک دوسری سند کے ساتھی حضرت علی سے یہ قصہ مذکور ہے اس میں ہے کہ حاطب بن ابی بلتعہ نے اہل مکہ کو لکھا کہ حضرت محمد صلی اللہ علیہ و آلہ و سلم تمہارے اوپر حملہ آور ہونے والے ہیں نیز اس روایت میں یہ بھی ہے کہ عورت نے کہا میرے پاس کوئی خط نہیں ہے تو ہم نے اس کا اونٹ بٹھا کر اس کی تلاشی لی مگر کچھ نہ ملا۔ مگر میں نے کہا (جناب رسول اللہ صلی اللہ علیہ و آلہ و سلم کا فرمان جھوٹ نہیں ہو سکتا اس لئے) اس ذات کی قسم جس کی قسم کھائی جاتی ہے تو یا تو خط نکال کر ہمارے حوالہ کر دے ورنہ میں تجھ کو قتل کر ڈالوں گا اس کے بعد راوی نے پورا قصہ ذکر کیا۔

اگر ذمی کافر جاسوسی کرے

محمد بن بشار، محمد بن محبب، ابو ہمام، سفیان بن سعید، ابو اسحاق ، حارثہ بن مضرب، حضرت فراط بن حیان سے روایت ہے کہ جناب رسول اللہ صلی اللہ علیہ و آلہ و سلم نے اس کے قتل کا حکم دیا جو ابو سفیان کا جاسوس تھا اور وہ ایک مسلمان انصاری کا حلیف تھا وہ انصار کی ایک جماعت پر سے گزرا اور بولا میں مسلمان ہوں یہ سن کر ایک انصاری شخص بولا یا رسول اللہ صلی اللہ علیہ و آلہ و سلم یہ شخص اپنے آپ کو مسلمان کہہ رہا ہے آپ صلی اللہ علیہ و آلہ و سلم نے فرمایا تم میں سے کچھ لوگ ایسے ہیں جن کو ہم ان کے ایمان کے سپرد کرتے ہیں اور ان میں ایک فراط بن حیان ہیں۔

جو کافر پناہ لے کر مسلمانوں میں آئے اور پھر جاسوسی کرے

حسن بن علی، ابو نعیم، ابو عمیس، ابن سلمہ بن اکوع، حضرت سلمہ بن الاکوع سے روایت ہے کہ جناب رسول اللہ صلی اللہ علیہ و آلہ و سلم کے پاس مشرکوں کا ایک جاسوس آیا۔ اس حال میں کہ آپ صلی اللہ علیہ و آلہ و سلم سفر میں تھے وہ آپ صلی اللہ علیہ و آلہ و سلم کے اصحاب میں بیٹھا اور پھر چپکے سے اٹھ کر چلا گیا آپ صلی اللہ علیہ و آلہ و سلم نے فرمایا اس کو ڈھونڈو اور مار ڈالو حضرت سلمہ بن الاکوع کہتے ہیں کہ سب سے پہلے میں نے ہی اس کو پایا اور مار ڈالا اور قتل کے بعد اس کا مال و اسباب لے لیا۔ پھر آپ صلی اللہ علیہ و آلہ و سلم نے بطور نفل (نہ کہ بطور حق) وہ سامان مجھ ہی کو عنایت فرما دیا۔

ہارون بن عبد اللہ، ہاشم بن قاسم، حضرت سلمہ بن الاکوع سے روایت ہے کہ جناب رسول اللہ صلی اللہ علیہ و آلہ و سلم کی معیت میں قبیلہ ہوازن کے مقابلہ میں جہاد میں شرکت کی۔ ایک دن ہم آپ کے ساتھ چاشت کے وقت کھانا کھانے میں مشغول تھے اس وقت ہم کمزوری کی حالت میں تھے اور ہم میں سے اکثر سواری میسر نہ ہونے کی وجہ سے پیدل ہی سفر میں تھے اتنے میں ایک شخص سرخ اونٹ کو باندھ کر آیا اور ہماری کمزوری اور سواریوں کی کمی کا جائزہ لے لیا تو دوڑتا ہوا اپنے اونٹ کی طرف گیا اور اس کی رسی کھول لی اس کو بٹھایا اور اس پر سوار ہو کر دوڑتا ہوا چلا گیا (اس کی یہ حرکت دیکھ کر ہم کو یقین ہو گیا کہ وہ جاسوس تھا) پس ایک شخص قبیلہ اسلم سے اپنی خاکی رنگ کی اونٹنی پر جو ہماری تمام سواریوں میں بہتر تھی سوار ہو کر اس کے پیچھے چلا اور میں دوڑتا ہوا اس کے پیچھے گیا جب وہ اس کے قریب پہنچا تو اونٹنی کا سر اس کے اونٹ کے پٹھے پر تھا پھر میں آگے بڑھا یہاں تک کہ میں نے اونٹ کی نکیل پکڑ کر اس کو بٹھا لیا جب اونٹ نے اپنا گھٹنا زمین پر ٹکایا میں نے میان سے تلوار نکال کر اس کے سر پر ماری جس سے اس کا سر اڑ گیا میں اس کے اونٹ کو بھی لے آیا اور جو اسباب اس پر لدا تھا وہ بھی کھینچتا ہوا آپ صلی اللہ علیہ و آلہ و سلم کی خدمت میں حاضر ہوا آپ صلی اللہ علیہ و آلہ و سلم لوگوں میں میری طرف رخ کئے سامنے ہوئے اور پوچھا کہ اس شخص کو کس نے مارا لوگوں نے کہا سلمہ بن الاکوع نے آپ صلی اللہ علیہ و آلہ و سلم نے فرمایا اس کا سارا سامان اسی کو ملے گا۔ ہارون نے کہا یہ الفاظ ہاشم کے ہیں۔

جنگ کر نے کے لئے کون سا وقت بہتر ہے

موسیٰ بن اسماعیل، حماد، ابو عمران، علقمہ بن عبد اللہ، معقل بن یسار، حضرت نعمان بن مقرن سے روایت ہے کہ میں جناب رسول اللہ صلی اللہ علیہ و آلہ و سلم کے ساتھ جنگ میں شریک رہا جس دن آپ صلی اللہ علیہ و آلہ و سلم اول روز میں قتال نہ کرتے اس دن قتال میں تاخیر کرتے یہاں تک کہ سورج ڈھل جاتا اور ہوائیں چلنے لگتیں اور مدد نازل ہوتی۔

دشمن سے مقابلہ کے وقت خاموش رہنا بہتر ہے
	
مسلم بن ابراہیم، ہشام، عبید اللہ بن عمر، عبدالرحمن بن مہدی، ہشام، قتادہ، حسن، حضرت قیس بن عبادہ سے روایت ہے کہ اصحاب رسول اللہ صلی اللہ علیہ و آلہ و سلم لڑائی کے وقت پکار کر بات کر نے کو برا جانتے تھے۔

جنگ کے وقت سواری سے اترنا درست ہے

عثمان بن ابی شیبہ، وکیع، اسرائیل، ابو اسحاق ، حضرت براء سے روایت ہے کہ جناب رسول اللہ صلی اللہ علیہ و آلہ و سلم جب مشرکین کے مقابل ہوئے حنین کے دن اور مسلمان پسپا ہو گئے تو آپ صلی اللہ علیہ و آلہ و سلم اپنے خچر سے اتر پڑے۔

لڑائی میں غرور اور تکبر کر نے کا بیان

مسلم بن ابراہیم، موسیٰ بن اسماعیل، ابان، یحیی، محمد بن ابراہیم، حضرت جابر بن عتیک سے روایت ہے کہ جناب رسول اللہ صلی اللہ علیہ و آلہ و سلم فرماتے تھے غیرت دو قسم کی ہوتی ہے ایک تو وہ جو اللہ تعالی کو پسند ہے دوسری وہ جو اللہ تعالی کو ناپسند ہے اللہ کے نزدیک پسندیدہ غیرت وہ ہے جو شک کے موقعہ پر ہو (جیسے بیوی کے مشکوک کردار پر) اور وہ غیرت جو اللہ کو پسند نہیں وہ ہے جو شک کے بغیر ہو اسی طرح غرور اور تکبر بھی دو طرح کا ہے ایک پسندیدہ اور دوسرا ناپسندیدہ۔ پسندیدہ غرور وہ ہے جو آدمی کافروں کے مقابلہ میں جہاد کے موقعہ پر کرے اور صدقہ دیتے وقت (یعنی بخوشی ادا کرے) اور جو ناپسندیدہ ہے وہ یہ ہے کہ آدمی غرور کرے ظلم و تعدی میں اور فخر کرے نسب میں۔


جب آدمی گھِر جائے تو کیا کرے

موسیٰ بن اسماعیل، ابراہیم بن سعد، ابن شہاب، عمرو بن جاریہ، حلیف بن زہرہ، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے دس آدمیوں کو جاسوسی کے لئے بھیجا اور عاصم بن ثابت کو ان کا افسر مقرر کیا۔ قبیلہ ہذیل کے سو آدمی ان سے لڑنے کو نکلے جب عاصم اور ان کے ساتھیوں نے دیکھا تو ایک ٹیلہ پر چھپ گئے (لیکن کافروں نے ان کو دیکھ لیا) پس قبیلہ ہذیل کے لوگوں نے ان سے کہا کہ نیچے اتر اور خود کو ہمارے حوالہ کر دو۔ ہم وعدہ کرتے ہیں کہ ہم تم میں سے کسی کو قتل نہ کریں گے عاصم نے کہا میں تو کسی قیمت میں کافروں کی امان میں نہیں اتروں گا اس پر کافروں نے ان پر تیروں کا حملہ کر دیا اور عاصم سمیت سات افراد کو شہید کر ڈالا لیکن تین آدمی ان کے وعدہ اور عہد پر نیچے اتر آئے اور یہ تین افراد تھے خبیب، زید بن دثنہ اور ایک شخص اور (جن کا نام عبداللہ بن طارق تھا) جب کافر پوری طرح ان پر غالب آ گئے تو انہوں نے اپنی کمانوں کے چلے کھول کر ان کو باندھا۔ تیسرے شخص (عبد اللہ بن طارق) نے کہا یہ پہلی عہد شکنی ہے (یعنی جب تمہیں قتل نہیں کرنا تھا تو باندھنا کیسا؟) بخدا میں تمہارے ساتھ نہ جاؤں گا مجھے اپنے ساتھیوں سے ملنا اچھا معلوم ہوتا ہے، کافروں نے ان کو کھینچا مگر انہوں نے چلنے سے انکار کر دیا پس کافروں نے ان کو بھی قتل کر ڈالا اب ان کی قید میں خبیب رہ گئے کافروں نے ان کو بھی قتل کر نے کا فیصلہ کر لیا پس انہوں نے کافروں سے زیر ناف کے بال مونڈ نے کے لئے استرہ مانگا جب وہ ان کو قتل کر نے کی غرض سے لے کر چلے تو انہوں نے کہا مجھے ذرا مہلت دو میں دو رکعت نماز پڑھ لوں پھر بو لے بخدا اگر تم یہ گمان نہ کرتے کہ میں مر نے کے خوف سے نماز پڑھ رہا ہوں تو مزید نماز پڑھتا۔

ابن عوف، ابو یمان، شعیب، زہری، اسید بن جارتہ الثقفی جو بنی زہرہ کا حلیف اور حضرت ابو ہریرہ کا مصاحب تھا اس نے بھی اسی طرح روایت بیان کی ہے۔

کمین گاہوں میں چھپ کر بیٹھنے کا بیان

عبد اللہ بن محمد، زہیر، ابو اسحاق ، حضرت براء بن عازب سے روایت ہے کہ جنگ احد کے موقعہ پر جناب رسول اللہ صلی اللہ علیہ و آلہ و سلم نے عبداللہ بن جبیر کو پچاس افراد پر مشتمل تیر اندازوں کے ایک دستہ کا امیر مقرر فرمایا اور آپ صلی اللہ علیہ و آلہ و سلم نے ان سے فرمایا کہ اگر تم دیکھو کہ پرندے ہمیں اچک رہے ہیں (یعنی ہم قتل کئے جائیں اور پرندے ہمارا گوشت نوچ رہے ہیں) تب بھی تم اپنی جگہ سے نہ ہٹنا یہاں تک کہ تمہیں بلایا جائے اور اگر تم دیکھو کہ ہم نے کفار کو شکست دے دی اور ان کو روند ڈالا تب بھی تم اپنی جگہ سے نہ ہٹنا یہاں تک کہ تمہیں بلایا جائے۔ راوی کہتے ہیں کہ پھر اللہ کے کافروں کو شکست دی اور میں نے دیکھا کہ مشرکین کی عورتیں پہاڑ پر چڑھنے لگیں (بھاگنے لگیں) یہ دیکھ کر عبداللہ بن جبیر کے ساتھیوں نے کہا غنیمت حاصل کرو تمہارے ساتھی غالب آ گئے ہیں۔ اب کیا دیکھ رہے ہو؟ عبداللہ بن جبیر نے کہا کیا تم جناب رسول اللہ صلی اللہ علیہ و آلہ و سلم کا ارشاد بھول گئے؟ وہ بولے بخدا ہم تو ضرور جائیں گے اور مال غنیمت میں حصہ وصول کریں گے پس وہ گئے اور اللہ نے ان کے منہ پھیر دئیے اور ان کو شکست سے دوچار کر دیا۔

صف بندی کا بیان

احمد بن سنان، ابو احمد زبیری، عبدالرحمن بن سلیمان بن غسیل، حمزہ، حضرت ابو اسید، مالک بن ربیعہ سے روایت ہے کہ بدر کے دن جب ہم نے صف بندی کی تو جناب رسول اللہ صلی اللہ علیہ و آلہ و سلم نے فرمایا جب وہ یعنی کفار تمہارے قریب پہنچیں تو ان پر تیر پھینکو اور اپنے تیروں کو باقی رکھو۔

جب دشمن بالکل قریب جائے تب تلوار نکالیں

محمد بن عیسی، اسحاق بن نجیح، حضرت ابو اسید سے روایت ہے کہ بدر کے دن جناب رسول اللہ صلی اللہ علیہ و آلہ و سلم نے فرمایا جب دشمن تمہارے قریب جائے تو تیر مارو اور تلواریں نہ نکالو یہاں تک کہ وہ بہت قریب ہو کر حملہ آور ہوں۔

مبارزت کا بیان

ہارون بن عبداللہ عثمان بن عمر اسرائیل، ابی اسحاق ، حارثہ بن مضرب، حضرت علی سے روایت ہے کہ (کافروں کی طرف سے مقابلہ کے لئے) عتبہ بن ربیعہ گیا اور اس کے پیچھے اس کا بیٹا اور بھائی بھی نکلا اور پکار کر کہا کہ کون ہمارے مقابلے کے لئے آتا ہے؟ تو انصار کے کئی نوجوانوں نے اس کا جواب دیا (یعنی مقابلہ کے لئے سامنے آئے) عتبہ نے پوچھا تم کون ہو؟ تو انہوں نے بتا دیا کہ ہم انصار میں سے ہیں عتبہ نے کہا ہم نے تم سے کچھ لینا دینا نہیں ہے ہم تو صرف اپنے چچا کے بیٹوں (مہاجرین قریش) سے جنگ کا ارادہ رکھتے ہیں۔ تو آپ صلی اللہ علیہ و آلہ و سلم نے فرمایا اے حمزہ اٹھو! اے علی کھڑے ہو! اے عبیدہ بن حارث آگے بڑھو! پس حمزہ تو عتبہ کی طرف بڑھے اور میں شیبہ کی طرف بڑھا اور عبیدہ اور ولید کے درمیان جھڑپ ہوئی اور ہر ایک نے دوسرے کو سخت زخمی کیا پھر ہم ولید کی طرف متوجہ ہوئے اور اس کو مار ڈالا اور عبیدہ کو ہم میدان جنگ سے اٹھا کر لائے۔

مثلہ (ناک کان کاٹنے) کی ممانعت

محمد بن عیسی، زیاد بن ایوب، ہشیم، مغیرہ، شباک، ابراہیم، ہنی، ابن نویرہ، علقمہ، حضرت عبداللہ بن مسعود سے روایت ہے کہ جناب رسول اللہ صلی اللہ علیہ و آلہ و سلم نے فرمایا بہترین قتل کر نے والے اہل ایمان ہیں۔

محمد بن مثنی، معاذ بن ہشام، قتادہ، حسن، حضرت ہیان بن عمران سے روایت ہے کہ (ان کے والد) عمران کا ایک غلام بھاگ گیا تو انہوں نے اللہ سے نذر کی کہ اگر میں غلام پا لوں تو اس کے ہاتھ کاٹ ڈالوں گا تو میرے والد نے اس کا مسئلہ دریافت کر نے کے لئے مجھ کو اصحاب رسول صلی اللہ علیہ و آلہ و سلم کے پاس بھیجا پس میں حضرت سمرۃ بن جندب کے پاس پہنچا اور ان سے یہ مسئلہ دریافت کیا انہوں نے کہا کہ جناب رسول اللہ صلی اللہ علیہ و آلہ و سلم ہمیں صدقہ دینے کی ترغیب دیتے تھے اور مثلہ کر نے سے منع فرماتے تھے (ہاتھ پاؤں کاٹنا بھی مثلہ ہے) اس کے بعد میں حضرت عمران بن حصین کے پاس گیا ان سے بھی مسئلہ پوچھا انہوں نے بھی یہی فرمایا کہ جناب رسول اللہ صلی اللہ علیہ و آلہ و سلم ہمیں صدقہ کی ترغیب دیتے اور مثلہ کر نے سے منع فرماتے تھے۔

جنگ میں عورتوں کے قتل کی ممانعت

یزید بن خالد بن وہب، قتیبہ، ابن سعید، لیث، نافع، حضرت عبداللہ بن عمر سے روایت ہے کہ ایک جنگ میں جناب رسول اللہ صلی اللہ علیہ و آلہ و سلم نے ایک عورت کو دیکھا جو قتل کر دی گئی تھی تو آپ صلی اللہ علیہ و آلہ و سلم نے عورتوں اور بچوں کے قتل کی ممانعت فرما دی۔

ابو ولید، عمر بن مرقع بن صیقی بن رباح، حضرت رباح بن ربیع سے روایت ہے کہ ہم جناب رسول اللہ صلی اللہ علیہ و آلہ و سلم کے ساتھ ایک جنگ میں شریک تھے آپ صلی اللہ علیہ و آلہ و سلم نے لوگوں کو دیکھا کہ وہ کسی چیز کے ارد گرد جمع ہیں آپ صلی اللہ علیہ و آلہ و سلم نے ایک شخص کو بھیجا کہ جا کر دیکھ کہ یہ مجمع کیسا ہے؟ پس اس نے جا کر دیکھا اور آ کر بتایا کہ ایک عورت قتل ہوئی ہے اس کے گرد یہ مجمع ہے آپ صلی اللہ علیہ و آلہ و سلم نے فرمایا اس کو کیوں مارا؟ یہ تو لڑتی نہ تھی کہا اگلے مورچے پر خالد بن ولید ہیں آپ صلی اللہ علیہ و آلہ و سلم نے فرمایا خالد سے کہہ دو کہ نہ کسی عورت کو قتل کیا جائے اور نہ کسی خدمتگار کو۔

سعید بن منصور، ہشیم، حجاج، قتادہ، حسن، حضرت سمرۃ بن جندب سے روایت ہے کہ جناب رسول اللہ صلی اللہ علیہ و آلہ و سلم نے فرمایا مشرکین کے بڑوں کو قتل کرو اور چھوٹوں کو رہنے دو۔

عبد اللہ بن محمد، محمد بن سلمہ، محمد بن اسحاق ، محمد بن جعفر بن زبیر، عروہ بن زبیر، حضرت عائشہ سے روایت ہے کہ بنی قریظہ کی عورتوں میں سے کوئی عورت نہیں ماری گئی مگر ایک عورت جو میرے پاس بیٹھی تھی اور باتیں کر رہی تھی اور ہنس رہی تھی اس طرح کہ اس کی پیٹھ اور پیٹ میں بل پڑ پڑ جا رہے تھے۔ حالانکہ جناب رسول اللہ صلی اللہ علیہ و آلہ و سلم اس قبیلہ کے مردوں کو بازار میں قتل کر نے کا حکم فرما رہے تھے اتنے میں ایک پکار نے والے نے اس کا نام لے کر پکارا کہ فلاں عورت کون ہے؟ اس نے کہا میں ہوں میں نے اس سے پوچھا کہ آخر ماجرا کیا ہے؟ (کہ تجھے قتل کے لئے بلایا جا رہا ہے حالانکہ عورتوں کا قتل ممنوع ہے) وہ بولی میں نے ایک ایسی ہی حرکت کی ہے (یعنی نبی صلی اللہ علیہ و آلہ و سلم کو گالی دی ہے) حضرت عائشہ فرماتی ہیں کہ پھر وہ پکار نے والا اس عورت کو لے گیا اور اس کی گردن ماردی گئی اور میں اب تک نہیں بھولی جیسا اس وقت مجھے تعجب ہوا تھا وہ ہنستی جاتی تھی اور اس کے پیٹھ اور پیٹ پر بل پڑ پڑ جاتے تھے حالانکہ اس کو معلوم تھا کہ وہ قتل کی جانے والی ہے۔

احمد بن عمرو بن سرح، سفیان، زہری، عبید اللہ، ابن عباس، حضرت صعب بن جثامہ سے روایت ہے کہ انہوں نے جناب رسول اللہ صلی اللہ علیہ و آلہ و سلم سے مشرکین کے اہل خانہ کے متعلق دریافت کیا کہ شب خون مارتے وقت ان کی عورتیں اور بچے بھی قتل کئے جائیں؟ آپ صلی اللہ علیہ و آلہ و سلم نے فرمایا وہ بھی انہی میں سے ہے۔ عمرو بن دینار کہتے تھے کہ وہ بھی اپنے باپوں کے حکم میں داخل ہیں۔ زہری نے کہا پھر آپ صلی اللہ علیہ و آلہ و سلم نے عورتوں اور بچوں کے قتل سے منع فرما دیا۔

دشمن کو جلا کر مارنا

سعید بن منصور، مغیرہ بن عبدالرحمن، ابو زناد، محمد بن حمزہ، حضرت حمزہ اسلمی سے روایت ہے کہ جناب رسول اللہ صلی اللہ علیہ و آلہ و سلم نے ان کو ایک دستہ کا امیر مقرر فرما دیا پس میں نکلا آپ صلی اللہ علیہ و آلہ و سلم نے فرمایا اگر فلاں شخص کو پاؤ تو اس کو آگ میں جلا دینا جب میں چلنے لگا تو آپ صلی اللہ علیہ و آلہ و سلم نے آواز دی پس میں آپ صلی اللہ علیہ و آلہ و سلم کے پاس آیا۔ آپ صلی اللہ علیہ و آلہ و سلم نے فرمایا اگر تم فلاں شخص کو پاؤ تو اس کو قتل کرنا جلانا مت۔ کیونکہ آگ کا عذاب وہی دے گا جو آگ کا پیدا کر نے والا ہے۔

یزید بن خالد، قتیبہ، لیث بن سعد، بکیر سلیمان بن یسار، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے ہم کو ایک جنگ میں بھیجا اور فرمایا اور اگر تم فلاں فلاں شخص کو پاؤ تو۔۔۔ اس کے بعد روای نے حسب سابق مضمون بیان کیا۔

ابو صالح، محبوب بن موسی، ابو اسحاق ، ابن سعد، ابو صالح، حسن بن سعد، عبدالرحمن بن عبد اللہ، حضرت عبداللہ سے روایت ہے کہ ہم جناب رسول اللہ صلی اللہ علیہ و آلہ و سلم کے ساتھ سفر میں تھے آپ صلی اللہ علیہ و آلہ و سلم قضاء حاجت کے لئے تشریف لے گئے ہم نے ایک چڑیا دیکھی جس کے دو بچے تھے ہم نے ان کے بچوں کو پکڑ لیا تو چڑیا زمین پر گر کر پر بچھانے لگی اتنے میں رسول اللہ صلی اللہ علیہ و آلہ و سلم تشریف لے آئے۔ آپ صلی اللہ علیہ و آلہ و سلم نے پوچھا اس کا بچہ پکڑ کر کس نے اس کو بے قرار کیا؟ اس کا بچہ اس کو دے دو اور آپ صلی اللہ علیہ و آلہ و سلم نے چیونٹیوں کا ایک سوراخ دیکھا جس کو ہم نے جلادیا تھا آپ صلی اللہ علیہ و آلہ و سلم نے پوچھا کہ یہ کس نے جلایا؟ ہم نے کہا ہم نے جلایا ہے۔ آپ صلی اللہ علیہ و آلہ و سلم نے فرمایا کسی کے لئے یہ بات مناسب نہیں کہ وہ آگ سے تکلیف پہنچائے سوائے آگ کے پیدا کر نے والے کے۔

اگر کوئی شخص اس شرط پر اپنا جانور کسی کو دے کہ مال غنیمت میں سے آدھا پورا حصہ اس کو ملے گا

اسحاق بن ابراہیم، ابو نضر، محمد بن شعیب، ابو زرعہ، یحیی بن ابی عمر، عمر بن عبد اللہ، حضرت واثلہ بن اسقع سے روایت کہ جناب رسول اللہ صلی اللہ علیہ و آلہ و سلم نے جنگ تبوک کے موقعہ پر (مجاہدین کو جمع کر نے کے لئے) منادی کرائی۔ پس میں اپنے گھر گیا اور وہاں سے واپس آیا تو آپ صلی اللہ علیہ و آلہ و سلم کے اصحاب پہلے ہی روانہ ہو چکے تھے میں نے شہر میں پکارنا شروع کیا کہ کیا کوئی ایسا شخص ہے جو اپنے ساتھ ایک آدمی کو سوار کرائے اور غنیمت میں سے جو حصہ ملے وہ بدلہ میں لے لے۔ ایک انصاری بوڑھے نے کہا اچھا تو ہم اس کا حصہ لے لیں گے اور اس کو اپنے ساتھ سوار کرائیں گے اور اپنے ساتھ کھلائیں پلائیں گے میں نے کہا ہاں مجھے یہ شرط منظور ہے اس بوڑھے نے کہا اچھا تو پھر اللہ کی برکت کے بھروسہ پر۔ حضرت واثلہ کہتے ہیں کہ پس میں بہت اچھے ساتھی کے ساتھ نکلا یہاں تک کہ اللہ نے ہم کو غنیمت کا مال عطا فرمایا۔ میرے حصہ میں چند تیز رفتار اونٹنیاں آئیں۔ میں ان کو ہنکا کر اپنے ساتھی کے پاس لایا (تا کہ اس کو دے دوں) پس وہ نکلا اور اپنے اونٹ کا حقبہ پر پچھلی طرف بیٹھا پھر کہا ان کو میری طرف پیٹھ کر کے چلا۔ پھر کہا ان کو میری طرف رخ کر کے چلا۔ اس کے بعد کہا میرے نزدیک تیری اونٹنیاں بہت عمدہ ہیں۔ میں نے کہا یہ تو تمہارا مال ہے جس کی میں نے شرط کی تھی۔ انہوں نے کہا اے بھتیجے تو اپنا حصہ لے۔ ہمارا مقصد یہ حصہ لینا نہ تھا۔

قیدی کو مضبوط باندھا جائے یا نہیں

موسیٰ بن اسماعیل، حماد ابن سلمہ، محمد بن زیاد، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم کو یہ فرماتے ہوئے سنا کہ تمہارا رب اس قوم سے خوش ہوا جو زنجیروں میں بندھے ہوئے جنت کی طرف کھینچے جاتے ہیں۔

عبد اللہ بن عمرو بن ابی حجاج، ابو معمر، عبدالوارث، محمد بن اسحاق ، یعقوب بن عقبہ، مسلم بن عبد اللہ، حضرت جندب بن مکیث سے روایت ہے کہ جناب رسول اللہ صلی اللہ علیہ و آلہ و سلم نے عبداللہ بن غالب لیثی کو ایک دستہ کا سردار بنا کر بھیجا میں بھی اس دستہ میں شامل تھا۔ انہوں نے تمام ساتھیوں کو کدید میں بنی ملوح پر کئی اطراف سے حملہ کر نے کا حکم دیا۔ پس ہم لوگ نکلے اور کدید پہنچے ہم کو حارث بن برصاء لیثی ملا۔ ہم نے اس کو پکڑ لیا وہ بولا میں تو اسلام قبول کر نے کی غرض سے آیا تھا اور میرا ارادہ جناب رسول اللہ صلی اللہ علیہ و آلہ و سلم کے پاس جانے کا تھا۔ ہم نے کہا اگر تو مسلمان ہے تو ایک دن اور ایک رات تک بندھے رہنے میں تیرا کوئی نقصان نہیں ہے اور اگر تو مسلمان نہیں ہے تو ہم تجھ کو مضبوطی سے باندھیں گے پھر ہم نے اس کو مضبوط باندھا۔

عیسیٰ بن حماد، قتیبہ، لیث ابن سعد، سعید بن ابی سعید، حضرت ابو ہریرہ سے روایت ہے کہ جناب رسول اللہ صلی اللہ علیہ و آلہ و سلم نے ایک لشکر نجد کی طرف بھیجا تو لشکر کے لوگ بنی حنیفہ میں سے ایک شخص کو پکڑ لائے جس کو ثمامہ بن اثال کہا جاتا تھا اور وہ اہل یمامہ کا سردار تھا۔ پس لوگوں نے اس کو مسجد نبوی کے ایک ستون سے باندھ دیا آپ صلی اللہ علیہ و آلہ و سلم اس کی طرف تشریف لے گئے اور پوچھا اے ثمامہ تیرے پاس کیا ہے (یعنی تیرے دل میں کیا ہے؟ اسلام کی رغبت یا کفر کی محبت؟ اس نے کہا اے محمد (صلی اللہ علیہ و آلہ و سلم) ! میرے پاس خیر ہے (یعنی میرے دل میں اسلام کی طرف رغبت ہے)۔ اگر آپ صلی اللہ علیہ و آلہ و سلم مجھ کو قتل کریں گے تو ایک خون والے کو قتل کریں گے۔ (یعنی قتل کے مستحق کو قتل کریں گے) اور اگر آپ صلی اللہ علیہ و آلہ و سلم مجھ پر احسان کریں گے تو ایک احسان شناس پر احسان کریں گے اور اگر آپ صلی اللہ علیہ و آلہ و سلم مال چاہتے ہیں تو طلب کیجئے وہ مل جائے گا جس قدر چاہیں گے پس آپ صلی اللہ علیہ و آلہ و سلم نے اس کو چھوڑ دیا (تا کہ اس کے دل میں اسلام کی طرف میلان ہو) جب دوسرا دن ہوا تو آپ صلی اللہ علیہ و آلہ و سلم نے اس سے پھر پوچھا کہ اے ثمامہ تیرے پاس کیا ہے؟ تو اس نے بھی پہلے والا ہی جواب دیا۔ آپ صلی اللہ علیہ و آلہ و سلم نے اس کو پھر رہنے دیا (یعنی اس کو اس کے حال پر چھوڑ دیا) یہاں تک کہ تیسرا دن ہوا پھر آپ صلی اللہ علیہ و آلہ و سلم نے فرمایا ثمامہ کو چھوڑ دو پس ثمامہ مسجد کے پاس کھجوروں کے درختوں کے جھنڈ میں گیا اور غسل کیا پھر مسجد میں آیا اور کہا میں گواہی دیتا ہوں کہ اللہ کے سوا کوئی معبود نہیں اور گواہی دیتا ہوں کہ محمد صلی اللہ علیہ و آلہ و سلم اس کے بندے اور رسول ہیں۔ پھر بیان کیا خیر تک۔ عیسیٰ نے کہا لیث کی روایت میں (بجائے ذا دم کے) ذا ذم ہے۔

محمد بن عمرو، سلمہ، ابن اسحاق ، عبداللہ بن بکر، یحیی بن عبداللہ بن عبدالرحمن بن سعد بن زرارہ سے روایت ہے کہ جب (جنگ بدر میں) قیدی لائے گئے تو سودہ بنت زمعہ عفراء کی اولاد کے پاس تھیں جہاں ان کے اونٹ بٹھائے جاتے تھے یعنی عوف بن عفراء اور معوذ بن عفراء کے پاس۔ یہ واقعہ پردہ کے احکامات کے نزول سے پہلے کا ہے۔ سودہ کہتی ہیں کہ بخدا میں ان کے پاس تھی کہ ایک آنے والا آیا اور بولا یہ قیدی پکڑ کر لائے گئے ہیں پس میں اپنے گھر میں آئی اور اس گھر میں جناب رسول اللہ صلی اللہ علیہ و آلہ و سلم موجود تھے اور ابو یزید سہیل بن عمرو حجرہ کے ایک کونہ میں بیٹھا تھا اور اس کے دونوں ہاتھ ایک رسی سے اس کی گردن سے بندھے ہوئے تھے پھر باقی حدیث بیان کی ابو داد نے کہا کہ عوف بن عفراء اور معوذ بن عفراء نے ابو جہل بن ہشام کو قتل کیا لیکن وہ اس کو پہچانتے نہ تھے انہوں نے اس کو جنگ بدر میں قتل کیا۔

قیدی کے ساتھ ڈانٹ ڈپٹ مار پیٹ اور زور زبردستی کرنا

موسیٰ بن اسماعیل، حماد ثابت، حضرت انس سے روایت ہے جناب رسول اللہ صلی اللہ علیہ و آلہ و سلم نے اپنے اصحاب کو (جنگ میں شرکت کے لئے) بلایا پس وہ سب مقام بدر کی طرف نکلے راستہ میں ان کو قریش کے وہ اونٹ ملے جن پر پینے کا پانی لدا ہوا تھا ان کے ساتھ بنی حجاج کا ایک حبشی غلام تھا پس صحابہ نے اس کو پکڑ لیا اور اس سے پوچھنے لگے کہ بتا ابو سفیان کہاں ہے؟ اس نے کہا بخدا مجھ کو اس کے بارے میں کچھ علم نہیں ہے البتہ قریش کے کچھ لوگ آئے ہیں جن میں ابو جہل، عتبہ بن ربیعہ، شیبہ بن ربیعہ اور امیہ بن خلف شامل ہیں جب اس نے یہ بتایا تو صحابہ اس کو مار نے لگے پھر وہ بولا مجھ کو چھوڑ دو میں بتاتا ہوں جب انہوں نے اس کو چھوڑ دیا تو وہ بولا بخدا ابو سفیان کے بارے میں کچھ علم نہیں البتہ قریش کے لوگ آئے ہیں جن میں ابو جہل، عتبہ بن ربیعہ، شیبہ بن ربیعہ اور امیہ بن خلف ہیں اس وقت جناب نبی کریم صلی اللہ علیہ و آلہ و سلم نماز پڑھ رہے تھے اور یہ سب کچھ سن رہے تھے جب آپ صلی اللہ علیہ و آلہ و سلم نماز سے فارغ ہوئے تو فرمایا قسم ہے اس ذات کی جس کے قبضے میں میری جان ہے جب یہ سچ بولتا ہے تو تم اس کو مارتے ہو اور جب جھوٹ بولتا ہے تو چھوڑ دیتے ہو۔ یہ قریش ابو سفیان کو بچانے ہی تو آئے ہیں (ابو سفیان شام سے سامان تجارت لے کر مکہ جا رہے تھے جب نبی کریم صلی اللہ علیہ و آلہ و سلم کو اس کی خبر ملی تو آپ صلی اللہ علیہ و آلہ و سلم اس قافلہ پر حملہ کے لئے مدینہ سے نکلے مگر اسی دوران قریش کو اس کی خبر ہو گئی اور وہ بھی ابو سفیان اور قافلہ کی حفاظت کی غرض سے مکہ سے نکل کر مقام بدر پر پہنچے اس موقعہ پر جنگ بدر پیش آئی) حضرت انس کہتے ہیں کہ جناب رسول اللہ صلی اللہ علیہ و آلہ و سلم نے فرمایا کل کو یہ جگہ فلاں شخص کا مقتل بنے گی اور یہ جگہ فلاں شخص کی قتل گاہ ہو گی اور یہ جگہ فلاں شخص کی جائے وفات بنے گی آپ صلی اللہ علیہ و آلہ و سلم یہ کہتے جاتے تھے اور زمین پر ہاتھ مارتے جاتے تھے۔ (یعنی ہاتھ کے اشارے سے بتا رہے تھے) حضرت انس فرماتے ہیں کہ قسم ہے اس ذات کی جس کے قبضہ میں میری جان ہے جس جگہ آپ صلی اللہ علیہ و آلہ و سلم نے ہاتھ رکھ کر بتا دیا تھا کہ یہ فلاں شخص کے گر نے کی جگہ ہو گی اس میں ذرا سا بھی فرق نہیں یا پھر آپ صلی اللہ علیہ و آلہ و سلم نے حکم دیا تو ان سب کو ٹانگوں سے گھسیٹ کر بدر کے کنوئیں میں پھینک دیا گیا۔

قیدی پر اسلام کے لئے زبردستی نہ کی جائے

محمد بن عمر بن علی، اشعث بن عبد اللہ، محمد بن بشار، ابن ابی عدی، حسن بن علی وہب بن جریر، حضرت ابن عباس سے روایت ہے کہ (زمانہ جاہلیت میں اوس و خزرج کی عورتوں میں یہ دستور تھا کہ) جس عورت کا بچہ زندہ نہ رہتا وہ یہ نذر مان لیتی کہ اگر اس کا بچہ زندہ رہا تو وہ اس کو یہودی بنا دے گی جب بنو نضیر کے یہودیوں کو جلا وطن کیا گیا تو ان میں انصار کے وہ بچے بھی تھے جو نذر کے طور پر یہودی بنا دیئے گئے تھے انصار کہنے لگے ہم اپنے لڑکوں کو نہیں جانے دیں گے تب اللہ تعالی نے یہ آیت نازل فرمائی دین میں کوئی زور زبردستی نہیں ہے اب ہدایت اور گمراہی الگ الگ ہو چکی ہے (یعنی اگر تمہارے یہ بچے بخوشی اسلام قبول کریں تو تمہارے ساتھ رہ سکتے ہیں ورنہ ان کے ساتھ وہی معاملہ ہو گا جو یہودیوں کے ساتھ ہو گا) ابو داد نے کہا مقلاۃ اس عورت کو کہتے ہیں جس کا بچہ زندہ نہ رہتا ہو۔

قیدیوں کو اسلام پیش کیے بغیر قتل کر ڈالنا

عثمان بن ابی شیبہ، احمد بن مفضل، اسباط بن نصر، سدی، مصعب بن سعد، حضرت سعد سے روایت ہے کہ جب فتح مکہ کا دن آیا تو رسول اللہ صلی اللہ علیہ و سلم نے تمام لوگوں کو امن دیا مگر چار مردوں اور عورتوں کو اس سے مستثنی رکھا۔ راوی نے ان کے نام ذکر کیے جن میں ابن سرح کا نام بھی تھا پس ابن سرح تو عثمان بن عفان کے پاس چھپ رہے (یہ حضرت عثمان کے رضاعی بھائی تھے) جب رسول اللہ صلی علیہ و سلم نے لوگوں کو بیعت کے لئے بلایا تو حضرت عثمان نے بن سرح کو آپ کے سامنے لا کھڑا کیا اور بولے اے اللہ کے نبی عبداللہ سے بیعت لے لیجئے آپ نے سر اٹھا کر اس کی طرف دیکھا اور بیعت نہ کی اور تین مرتبہ آپ نے ایسا ہی کیا تین مرتبہ انکار کر نے کے بعد آپ نے بیعت لی اور اپنے اصحاب سے فرمایا کیا تم میں کوئی بھی اتنا سمجھدار نہ تھا کہ جب میں نے اس کی بیعت لینے سے ہاتھ کھینچ لیا اور بیعت نہ کی تو اس کو قتل کر ڈالتا صحابہ نے عرض کیا یا رسول اللہ صلی اللہ علیہ و سلم ہم نہیں سمجھ پائے کہ آپ کے دل میں کیا ہے اگر آپ آنکھ سے بھی اشارہ کر دیتے تو ہم اس کو قتل کر ڈالتے رسول اللہ صلی اللہ علیہ و سلم نے فرمایا نبی کے لئے آنکھوں کی خیانت جائز نہیں (یعنی نبی کیلئے یہ مناسب نہیں ہے کہ وہ چپکے چپکے آنکھوں سے اشارے کنائے کرے) ابو داد کہتے ہیں کہ ابن سرح حضرت عثمان کارضاعی بھائی تھا اور ولید بن عقبہ ان کا اخیافی بھائی تھا اس نے شراب پی تو حضرت عثمان نے اس پر حد جاری فرمائی۔


محمد بن علاء، زید بن خباب، عمرو بن عثمان بن عبدالرحمن، حضرت سعید بن یربوع مخزومی سے روایت ہے کہ رسول اللہ صلی اللہ علیہ و سلم نے فتح مکہ کے دن فرمایا تین ایسے شخص ہیں جن کو میں امان نہیں دیتا نہ حل میں اور نہ حرم میں اس کے بعد آپ نے ان تینوں افراد کے نام لئے۔ راوی کا بیان ہے کہ ان تین میں مقیس بن ضباعی کی دو باندیاں بھی تھیں (یہ حضور اکرم صلی اللہ علیہ و سلم کی شان میں گستاخانہ کلام پڑھا کرتی تھیں) ان میں سے ایک قتل کی گئی اور ایک بھاگ گئی اور بعد میں مسلمان ہو گئی۔ ابو داد کہتے ہیں کہ اس حدیث کی سند میں ابن العلاء سے اچھی طرح نہیں سمجھ سکا۔

قعنبی، مالک، ابن شہاب، حضرت انس بن مالک سے روایت ہے کہ فتح مکہ کے سال رسول اللہ صلی اللہ علیہ و سلم مکہ میں داخل ہوئے اس حال میں کہ آپ کے سر پر خود (لوہے کی ٹوپی) تھا جب آپ نے خود اتارا تو ایک شخص آیا اور بولا یا رسول اللہ صلی اللہ علیہ و سلم ابن خطل کعبہ کے پردہ سے چمٹا ہوا ہے (یہ ایک کافر تھا جس کا خون آپ نے مباح کر دیا تھا) آپ نے فرمایا اس کو قتل کر ڈالو ابو داد فرماتے ہیں کہ ابن خطل کا نام عبداللہ تھا اور ابو برزہ اسلمی نے اس کو قتل کیا تھا۔

قیدی کو پکڑ کر مار ڈالنا

علی بن حسین، عبداللہ بن جعفر، عبداللہ بن عمرو، زید بن ابی انیسہ، عمرو بن مرہ، ابراہیم، ضحاک بن قیس، حضرت ابراہیم سے روایت ہے کہ ضحاک بن قیس نے مسروق کو عامل بنانا چاہا تو عمارہ بن عقبہ نے اس سے کہا کیا تو ایسے شخص کو عامل بناتا ہے جو قاتلین عثمان میں سے ہے؟ مسروق نے اس سے کہا کہ مجھ سے عبداللہ بن مسعود نے حدیث بیان کی اور وہ ہم میں ثقہ ترین آدمی تھے کہ جب آپ نے تیرے باپ عقبہ بن ابی معیط کے قتل کا ارادہ کیا تو وہ بولا میرے بچوں کی کون خبر گیری کرے گا؟ آپ صلی اللہ علیہ و سلم نے فرمایا پس میں تیرے لیے اس چیز سے راضی ہوں جس کے لئے تیرے حق میں رسول اللہ صلی اللہ علیہ و سلم راضی ہوئے۔

قیدی کو باندھ کر تیروں سے مار ڈالنا

سعید بن منصور، عبداللہ بن وہب، عمرو بن حارث، بکیر بن اشج، حضرت عبید بن یعلی سے روایت ہے کہ ہم نے عبدالرحمن بن خالد بن ولید کے ساتھ جہاد میں شرکت کی۔ آپ کے سامنے چار طاقتور دشمن لائے گئے پس ان کے لیے انہوں نے حکم کیا تو وہ پکڑ کر قتل کر ڈالے گئے ابو داؤد کہتے ہیں کہ سعید کے سوا دوسرے لوگوں نے اس حدیث کے ذیل میں ابن وہب ہی کے واسطہ سے یوں روایت کیا ہے کہ ان کو پکڑ کر تیروں سے مار ڈالا گیا۔ جب یہ حدیث ابو ایوب انصاری کو پہنچی تو انہوں نے کہا کہ میں نے رسول اللہ صلی اللہ علیہ و آلہ و سلم سے سنا۔ آپ صلی اللہ علیہ و آلہ و سلم نے یوں پکڑ کر اور باندھ کر قتل کر نے سے منع فرمایا ہے پس اس ذات کی قسم جس کے قبضہ میں میری جان ہے اگر مرغی بھی ہو تو میں اس کو یوں باندھ کر نہ ماروں۔ جب یہ حدیث حضرت خالد بن ولید کو پہنچی تو انہوں نے (اپنی خطا پر بطور کفارہ) چار غلام آزاد کیے۔

قیدی کو فدیہ لیے بغیر احسان کے طور پر چھوڑ دینا

موسیٰ بن اسماعیل، حماد، ثابت، حضرت انس سے روایت ہے کہ (حدیبیہ کے سال میں) مکہ کے انتیس آدمی آپ صلی اللہ علیہ و آلہ و سلم کے اور آپ صلی اللہ علیہ و آلہ و سلم کے اصحاب کے قتل کے ارادہ سے تنعیم کے پہاڑ سے فجر کی نماز کے وقت اترے۔ لیکن آپ صلی اللہ علیہ و آلہ و سلم نے ان کو زندہ سلامت پکڑ لیا اس کے بعد آپ صلی اللہ علیہ و آلہ و سلم نے ان کو آزاد کر دیا۔ اس پر اللہ تعالی نے یہ آیت نازل فرمائی وہ اللہ ایسا ہے جس نے وادی مکہ میں ان کا ہاتھ تم سے اور تمھارا ہاتھ ان سے روکے رکھا۔ آخر تک

محمد بن یحیی بن فارس، عبدالرزاق، معمر، زہری، محمد بن جبیر بن مطعم، حضرت مطعم سے روایت ہے کہ رسول اللہ صلی اللہ علیہ و آلہ و سلم نے بدر کے قیدیوں کے متعلق فرمایا کہ اگر آج مطعم بن عدی زندہ ہوتا اور ان ناپاک قیدیوں کی مجھ سے سفارش کرتا تو میں اس کی خاطر ان کو چھوڑ دیتا۔

قیدی سے مال لے کر اس کو چھوڑ دینے کا بیان

احمد بن حنبل، ابو نوح، عکرمہ بن عمار، سماک، حضرت عمربن خطاب سے روایت ہے کہ رسول اللہ صلی اللہ علیہ و آلہ و سلم نے جنگ بدر کے موقعہ پر قیدیوں سے روپیہ پیسہ لے کر چھوڑ دیا تو اللہ تعالی نے یہ آیت نازل فرمائی نبی کے لیے یہ بات مناسب نہیں ہے کہ اس کے قبضہ میں قیدی ہوں اور وہ ان کو چھوڑ دے یہاں تک کہ قتل یا زیر نہ کر لے۔ اس کے بعد اللہ تعالی نے غنیمت کو حلال کیا ابو داؤد کہتے ہیں کہ میں نے سنا امام احمد بن حنبل سے ابو نوح کا نام معلوم کیا گیا تو انہوں نے فرمایا کہ تم ان کا نام معلوم کر کے کیا کرو گے ان کا نام غیر مناسب سا ہے۔ ابو داؤد نے کہا ان کا نام قراد ہے (یعنی چیچڑی) اور صحیح عبدالرحمن بن غزوان ہے

عبدالرحمن بن مبارک، سفیان بن حبیب، ابی عنبس، ابو شعثاء، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے بدر کے دن اہل جاہلیت (کافر و مشرک) کا فدیہ فی کس چار سو درہم مقرر فرماتے تھے۔

عبد اللہ بن محمد، محمد بن سلمہ بن اسحاق ، یحیی بن عباد، عباد بن عبداللہ بن زبیر، حضرت عائشہ سے روایت ہے کہ جب اہل مکہ نے اپنے قیدیوں کے فدیے بھیجے تو (آپ صلی اللہ علیہ و آلہ و سلم کی صاحبزادی) حضرت زینب نے اپنے شوہر ابو العاص کے فدیہ میں مال بھیجا جس میں ان کا ایک ہار بھی تھا جو ان کو اپنی والدہ حضرت خدیجہ کی طرف سے ملا۔ حضرت عائشہ فرماتی ہیں جب آپ صلی اللہ علیہ و آلہ و سلم نے یہ ہار دیکھا تو آپ صلی اللہ علیہ و آلہ و سلم پر شدید رقت طاری ہو گئی اور آپ صلی اللہ علیہ و آلہ و سلم نے صحابہ سے فرمایا اگر مناسب سمجھو تو زینب کی دلداری کی خاطر اس کے قیدی کو چھوڑ دو اور جو مال اس کا ہے وہ اسی کو لوٹا دو۔ صحابہ کرام نے اس سے اتفاق کیا اور آپ صلی اللہ علیہ و آلہ و سلم نے ابو العاص کو چھوڑتے وقت عہدلیا کہ وہ زینب کو ان کے پاس آنے سے نہیں روکیں گے۔ (کیونکہ اس وقت تک حضرت زینب مکہ میں تھیں اور ان کے شوہر ابو العاص ایمان نہیں لائے تھے) اور پھر آپ صلی اللہ علیہ و آلہ و سلم نے زید بن حارثہ اور ایک انصاری شخص کو زینب کو لانے کے لیے مکہ روانہ فرمایا اور ان سے فرمایا جب تک زینب تمھارے پاس نہ پہنچ جائیں تم بطن یا جج میں ٹھہرے رہنا اور جب وہ جائیں تو ان کے ساتھ رہنا اور ان کو لے کر یہاں آنا۔

اگر امام چاہے تو مقتول کا سامان قاتل کو نہ دے نیز گھوڑا اور ہتھیار بھی سامان میں داخل ہیں

احمد بن محمد بن حنبل، ولید بن مسلم، صفوان بن عمرو، عبدالرحمن بن جبیر بن نفیر، حضرت عوف بن مالک اشجعی سے روایت ہے کہ میں زید بن حارثہ کے ساتھ غزوہ موتہ میں نکلا اور اہل یمن میں سے مددی میرا رفیق ہوا۔ اس کے پاس ایک تلوار کے سوا کچھ نہ تھا۔ مسلمانوں میں سے ایک شخص نے اونٹ ذبح کیا تو مددی نے اس سے اونٹ کی کھال مانگی جو اس نے دے دی اس نے اس کھال سے ڈھال بنائی پھر ہم چلے یہاں تک کہ ہم روم کی فوجوں سے ملے ان فوجیوں میں ایک شخص اشقر گھوڑے پر سوار تھا جس کی زین سنہری تھی اور اس کے ہتھیار بھی سنہرے تھے وہ مسلمانوں پر خوب حملے کر رہا تھا۔ مددی اس سوار کی فکر میں ایک چٹان کی آڑ میں بیٹھ گیا۔ جب وہ سوار ادھر سے گزرا تو مددی نے اس کے گھوڑے کے پاؤں کاٹ ڈالے۔ جب وہ گر پڑا تو مددی اس پر چڑھ بیٹھا اور اس کو قتل کر دیا اور اس کا گھوڑا اور ہتھیار وغیرہ لے لیے جب اللہ تعالی نے مسلمانوں کو فتح عنایت فرما دی تو خالد بن ولید نے ( جو لشکر کے سردار تھے) مددی کے پاس کسی کو بھیجا اور سامان میں سے کچھ حصہ لیا۔ حضرت عوف کہتے ہیں کہ میں خالد بن ولید کے پاس آیا اور میں نے کہا اے خالد! کیا تمہیں نہیں معلوم کہ رسول اللہ صلی اللہ علیہ و آلہ و سلم نے مقتول کا سامان قاتل کے لیے مقرر فرمایا ہے؟ خالد نے کہا میں جانتا ہوں لیکن یہ سامان بہت تھا (اس لیے میں نے اس میں سے کچھ حصہ لے لیا) میں نے کہا تم یہ سامان اس کو دے دو ورنہ میں تم کو رسول اللہ صلی اللہ علیہ و آلہ و سلم کے سامنے بتاؤں گا لیکن خالد بن ولید نے سامان دینے سے انکار کر دیا۔ عوف نے کہا پھر ہم سب اکٹھے ہوئے تو میں نے رسول اللہ صلی اللہ علیہ و آلہ و سلم کے سامنے مددی کا قصہ بیان کیا اور جو خالد نے اس کے ساتھ کیا وہ بھی بیان کر دیا پس رسول اللہ صلی اللہ علیہ و آلہ و سلم نے پوچھا اے خالد! تو نے ایسا کیوں کیا؟خالد نے کہا یا رسول اللہ صلی اللہ علیہ و آلہ و سلم میں نے اس سامان کو زیادہ تصور کیا (اس لیے اس میں سے کچھ حصہ لیا) آپ نے فرمایا اے خالد! جو تو نے اس سے لیا ہے وہ اس کو واپس کر دے۔ عوف نے کہا خالد جو وعدہ میں نے تم سے کیا تھا وہ پورا کر دکھایا رسول اللہ صلی اللہ علیہ و آلہ و سلم نے پوچھا وہ کیا؟ تو میں نے سب قصہ کہہ سنا یا۔ یہ سن کر رسول اللہ صلی اللہ علیہ و آلہ و سلم غصہ ہوئے اور فرمایا اے خالد اس کو ہرگز مت دے کیا تم لوگ یہ چاہتے ہو کہ میرے مقرر کیے ہوئے امیروں اور سرداروں کو چھوڑ دو۔ وہ جو اچھا کام کریں اس سے فائدہ اٹھاؤ اور بری بات انھیں پر ڈال دو۔

احمد بن محمد بن حنبل، ولید، خلاد بن معدان، عوف بن مالک اشجعی سے ایک دوسری سند کے ساتھ بھی اسی طرح مروی ہے۔

مقتول کا تمام سامان قاتل کو ملے گا اور اس سے خمس نہ لیا جائے گا

سعید بن منصور، اسماعیل بن عیاش، صفوان بن عمرو، عبدالرحمن بن جبیر بن نفیر، حضرت عوف بن مالک اشجعی اور خالد بن ولید سے روایت ہے کہ رسول اللہ صلی اللہ علیہ و آلہ و سلم نے مقتول کے اسباب کے متعلق فرمایا کہ اس کا اسباب قتل کر نے والے کے لیے ہے اور اس میں سے خمس نہ نکالا جائے گا۔

جو شخص زخمی کافر کو قتل کریگا اس کو بھی بطور انعام اس کے اسباب میں سے کچھ ملے گا

ہارون بن عباد، وکیع، ابو اسحاق ، ابو عبیدہ، حضرت عبداللہ بن مسعود سے روایت ہے کہ رسول اللہ صلی اللہ علیہ و آلہ و سلم نے جنگ بدر کے موقعہ پر مجھ کو میرے حصہ سے زائد ابو جہل کی تلوار دی۔ ابن مسعود نے اس کو قتل کیا تھا۔

جو شخص غنیمت کی تقسیم کے بعد آئے اس کو حصہ نہ ملے گا

سعید بن منصور، اسماعیل بن عیاش، محمد بن ولید، عنبدہ بن سعید، ابو ہریرہ، حضرت سعید بن عاص سے روایت ہے کہ رسول اللہ صلی اللہ علیہ و آلہ و سلم نے ابان بن سعید بن عاص کو ایک دستہ کا سردار بنا کر مدینہ سے نجد کی طرف بھیجا پھر ابان بن سعید اور ان کے ساتھی آپ کے پاس لوٹ کر آئے۔ جب آپ خیبر فتح کر چکے تھے اور ان کے گھوڑوں کے تنگ کھجوروں کی چھال کے تھے۔ ابان نے کہا یا رسول اللہ! ہمارے لیے بھی تقسیم فرمائیے۔ ابو ہریرہ بولے یا رسول اللہ! ان کے لیے تقسیم نہ فرمائیے (کیونکہ مال تقسیم ہو چکا تھا نیز یہ اس جنگ میں شریک بھی نہ تھے) ابان نے کہا اے وبر تو ایسی باتیں کرتا ہے (وبر بلی کی طرح کا ایک جانور ہوتا ہے) تو ابھی ہمارے پاس ضال کی چوٹی سے اتر کر آیا ہے (ضال ایک پہاڑی کا نام ہے) رسول اللہ صلی اللہ علیہ و آلہ و سلم نے فرمایا اے ابان! بیٹھ جا۔ اور رسول اللہ صلی اللہ علیہ و آلہ و سلم نے ابان کو اور اس کے ساتھیوں کو حصہ نہ دیا۔

حامد بن یحیی، سفیان، اسماعیل بن امیہ، حضرت ابو ہریرہ سے روایت ہے کہ میں مدینہ میں آیا اور رسول اللہ صلی اللہ علیہ و آلہ و سلم خیبر میں تھے جب آپ نے اس کو فتح کیا تھا میں نے آپ سے کہا میرا حصہ بھی دیجئے تو سعید بن عاص کے لڑکوں میں سے کسی نے کہا کہ ہم اس کو ہرگز حصہ نہ دیں گے میں نے کہا ابن قوقل کا یہی قاتل ہے۔ سعید نے کہا تعجب ہے ایک وبر پر جو ضال کی چوٹی سے اتر کر ہمارے پاس آیا ہے جو مجھے ایک مسلمان کے قتل پر دھمکاتا ہے۔ اللہ تعالی نے اس کو میرے ہاتھ پر عزت دی اور مجھ کو اس کے ہاتھوں ذلیل نہ کیا۔

محمد بن علاء، ابو اسامہ، برید، ابو بردہ، حضرت ابو موسیٰ سے روایت ہے کہ ہم حبشہ سے آئے ہم نے رسول اللہ کو پایا جس وقت کہ آپ نے خیبر کو فتح کیا تو آپ نے ہم کو خیبر کی غنیمت میں سے حصہ کیا یا یہ کہا کہ ہم کو دیا (یعنی حصہ کی صراحت کی) اور اس میں سے کسی غائب کے لیے حصہ نہ دیا سوائے اس کے جو آپ کے ساتھ حاضر تھا اور لڑائی میں شریک تھا مگر ہمارے کشتی کے ساتھیوں کو دیا۔ یعنی جعفر بن ابی طالب اور ان کے سب ساتھیوں کو دیا

محبوب بن موسی، ابو صالح، ابو اسحاق ، کلیب بن وائل، ہانی بن قیس، حبیب بن ابی ملیکہ، حضرت ابن عمر سے روایت ہے کہ رسول اللہ صلی اللہ علیہ و آلہ و سلم بدر کے دن خطبہ کے لیے کھڑے ہوئے اور فرمایا بیشک عثمان اللہ اور اس کے رسول کے کام سے گئے ہیں اور میں ان کی طرف سے بیعت کرتا ہوں بھر رسول اللہ صلی اللہ علیہ و آلہ و سلم نے حضرت عثمان کے لیے غنیمت میں حصہ مقرر فرمایا اور حضرت عثمان کے سوا کسی غیر حاضر شخص کے لیے حصہ مقرر نہیں کیا۔

عورت اور غلام کو غنیمت کو مال میں سے کچھ حصہ ملنا چاہیے یا نہیں؟

محبوب بن موسی، ابو صالح، ابو اسحاق ، کلیب بن وائل، ہانی بن قیس، حبیب بن ابی ملیکہ، حضرت ابن عمر سے روایت ہے کہ رسول اللہ صلی اللہ علیہ و آلہ و سلم بدر کے دن خطبہ کے لیے کھڑے ہوئے اور فرمایا بیشک عثمان اللہ اور اس کے رسول کے کام سے گئے ہیں اور میں ان کی طرف سے بیعت کرتا ہوں بھر رسول اللہ صلی اللہ علیہ و آلہ و سلم نے حضرت عثمان کے لیے غنیمت میں حصہ مقرر فرمایا اور حضرت عثمان کے سوا کسی غیر حاضر شخص کے لیے حصہ مقرر نہیں کیا۔ سے روایت ہے کہ نجدہ نے ابن عباس کی طرف بہت سی باتیں لکھیں جن کے بارے میں استفسار کیا گیا تھا ان میں یہ بھی تھا کہ اگر غلام جہاد میں شریک ہو تو کیا اس کو بھی مال غنیمت میں سے کچھ حصہ ملے گا یا نہیں؟ اور یہ کہ رسول اللہ صلی اللہ علیہ و آلہ و سلم کے ساتھ جہاد میں عورتیں بھی جاتی تھیں یا نہیں نیز ان کو بھی کچھ حصہ ملتا تھا یا نہیں؟ ابن عباس نے کہا اگر مجھے اس بات کا ڈر نہ ہوتا کہ وہ کوئی حماقت کر بیٹھے گا تو میں اس کو جواب نہ لکھتا پھر ابن عباس نے یہ جواب لکھا کہ غلام کو انعام کے طور پر کچھ دے دیا جائے اور یہ کہ عورتیں زخمیوں کی دیکھ بھال کرتی تھیں اور پانی پلاتی تھیں۔

محمد بن یحیی بن فارس، احمد بن خالد، ابن اسحاق ، ابو جعفر، حضرت یز ید بن ہرمز سے روایت ہے کہ نجدہ حروی نے ابن عباس سے لکھ کر دریافت کیا کہ کیا عورتیں رسول اللہ صلی اللہ علیہ و آلہ و سلم کے زمانہ میں جنگ میں جایا کرتی تھیں؟ اور کیا ان کا بھی حصہ مقرر تھا؟ تو میں نے ابن عباس کی طرف سے جواب لکھا کہ رسول اللہ صلی اللہ علیہ و آلہ و سلم کے زمانہ میں عورتیں جنگ میں جایا کرتی تھیں لیکن ان کا حصہ مقرر نہ ہوتا تھا بلکہ بطور انعام ان کو کچھ دے دیا جاتا تھا۔

ابراہیم بن سعید، زید ابن حباب، رافع بن سلمہ بن زیاد ہ، حشرج بن زیاد نے اپنی دادی ام زیاد اشجعیہ سے روایت کیا ہے کہ وہ خیبر کی جنگ میں رسول اللہ صلی اللہ علیہ و آلہ و سلم کے ساتھ نکلیں۔ ان کے علاوہ چھ عورتیں اور تھیں۔ ام زیاد کہتی ہیں کہ جب رسول اللہ صلی اللہ علیہ و آلہ و سلم کو خبر ملی تو آپ نے ہم کو بلا بھیجا۔ ہم گئے آپ صلی اللہ علیہ و سلم غصہ میں تھے۔ آپ نے پوچھا تم کس کے ساتھ آئیں اور کس کی اجازت سے آئیں؟ ہم نے عرض کیا یا رسول اللہ! ہم نکلیں ہم بالوں کو بٹتی ہیں اور اس کی مدد سے اللہ کی راہ میں مدد پہنچاتی ہیں اور ہمارے ساتھ زخمیوں کی دوا ہے۔ ہم مجاہدوں کو تیر لا لا کر دیتی ہیں اور ان کو ستو گھول کر پلاتی ہیں۔ آپ نے فرمایا اچھا تو پھر رہو۔ یہاں تک کہ خیبر فتح ہوا تو آپ صلی اللہ علیہ و سلم نے ہم کو ویسا ہی حصہ دیا جیسا کہ مردوں کو دیا تھا۔ حشرج بن زیاد نے کہا میں نے ان سے پوچھا دادی اماں! وہ حصہ کیا تھا؟ انھوں نے کہا کھجوریں تھیں۔

احمد بن حنبل، بشر بن مفضل، محمد بن زید، عمیر مولی ابو اللحم سے روایت ہے کہ میں خیبر کی جنگ میں اپنے آقا کے ساتھ گیا۔ انھوں نے میرے بارے میں رسول اللہ صلی اللہ علیہ و آلہ و سلم سے دریافت کیا (کہ اس کو ساتھ لے جائیں یا نہیں آپ نے اجازت دی اور مجھ کو ہتھیار اٹھا کر چلنے کا حکم فرمایا تو ایک تلوار میری کمر میں لٹکا دی گئی اور میں کھینچتا تھا پھر آپ کو معلوم ہوا کہ میں غلام ہوں تو آپ نے مجھے بطور انعام کچھ سامان دیا۔

سعید بن منصور، ابو معاویہ، اعمش، ابو سفیان، حضرت جابر سے روایت ہے کہ بدر کے دن میں اپنے ساتھیوں (یعنی مسلمانوں) کے لیے پانی بھرتا تھا۔

اگر کوئی مشرک مسلمانوں کے ساتھ ہو کر لڑے تو کیا اس کو مال غنیمت میں سے حصہ ملے گا؟

مسدد، یحیی بن معین، یحیی، مالک، فضیل، عبداللہ بن دینار، عروہ، حضرت عائشہ سے روایت ہے کہ مشرکین میں سے ایک شخص رسول اللہ صلی اللہ علیہ و آلہ و سلم سے آ ملا اور آپ کے ساتھ مل کر جنگ کر نے لگا۔ آپ نے فرمایا لوٹ جا ہم کسی مشرک کی مدد قبول نہیں کریں گے۔

گھوڑے کے حصہ کا بیان

احمد بن حنبل، ابو معاویہ، عبید اللہ، نافع، حضرت ابن عمر سے روایت ہے کہ رسول اللہ صلی اللہ علیہ و سلم نے گھوڑ سوار اور گھوڑے کے حصے لگائے ایک حصہ گھوڑ سوار کا اور دو حصے گھوڑے کے

احمد بن حنبل، عبد اللہ، یزید، ابو عمرہ نے اپنے والد سے روایت کیا ہے کہ ہم چار آدمی رسول اللہ صلی اللہ علیہ و آلہ و سلم کے پاس آئے اور ہمارے ساتھ ایک گھوڑا تھا آپ نے ہم میں سے ہر آدمی کو ایک ایک حصہ دیا اور گھوڑے کو دو حصے دئیے۔

مسدد، امیہ بن خالد، مسعود، ابو عمرہ سے (ایک دوسری سند سے) حسب سابق روایت ہے مگر اس میں یہ اضافہ ہے کہ ہم تین آدمی تھے پس گھوڑ سوار کے تین حصے تھے۔

محمد بن عیسیی، مجمع بن یعقوب، ابو یعقوب، عبدالرحمن بن یزید الانصاری، مجمع بن جاریہ انصاری سے روایت ہے جو کہ قرآن کے قاریوں میں سے ایک قاری تھے کہ ہم صلح حدیبیہ کے موقعہ پر رسول اللہ صلی اللہ علیہ و آلہ و سلم کے ساتھ تھے۔ جب ہم وہاں سے لوٹے تو لوگ اپنے اونٹ تیزی سے بھگا نے لگے اس پر لوگوں نے ایک دوسرے سے پوچھا کہ اس کا سبب کیا ہے؟ تو لوگوں نے بتایا کہ اس معاملہ میں رسول اللہ صلی اللہ علیہ و آلہ و سلم پر وحی نازل ہوئی ہے تو ہم بھی لوگوں کے ساتھ بھاگتے ہوئے نکلے۔ ہم نے ایک مقام کراع النعیم کے پاس رسول اللہ صلی اللہ علیہ و آلہ و سلم کو اپنی اونٹنی پر سوار پایا۔ جب سب لوگ آپکے پاس جمع ہو گئے تو آپ ان کے سامنے إِنَّا فَتَحْنَا لَکَ فَتْحًا مُبِینًا (یعنی ہم نے تم کو فتح مبین یعنی کھلی فتح عنایت فرمائی) پڑھی تو ایک شخص نے کہا یا رسول اللہ! کیا فتح ہے؟ آپ نے فرمایا ہاں قسم ہے اس ذات کی جس کے قبضہ میں محمد کی جان ہے یہ بلا شبہ فتح ہے۔ پھر خیبر کی جنگ میں جو مال غنیمت آیا وہ صلح حدیبیہ کے موقعہ پر شریک لوگوں پر تقسیم ہوا۔ رسول اللہ صلی اللہ علیہ و آلہ و سلم نے اس مال کے اٹھارہ حصے کیے اور لشکر کے لوگوں کی کل تعداد ایک ہزار پانچ سو تھی جن میں سوار تین سو تھے (اور پیدل لوگوں کی تعداد بارہ سوتھی) آپ نے سواروں کو دو حصے دیئے اور پیدل کو ایک حصہ۔

غنیمت کے ماسوا انعام کے طور پر کچھ دینے کا بیان

وہب بن بقیہ، خالد، داؤد، عکرمہ، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے جنگ بدر کے موقعہ پر فرمایا جو شخص یہ یہ کام کریگا اس کو یہ یہ انعام ملے گا۔ تو جو جوان تھے وہ آگے بڑھے اور بوڑھے لوگ جھنڈ کے پاس کھڑے ہوئے اور وہیں جم گئے جب اللہ نے مسلمانوں کو فتح عنایت فرما دی تو بوڑھوں نے کہا ہم تمھارے مددگار اور پشت پناہ تھے اگر تم کو شکست ہوتی تو ہماری ہی طرف پلٹ کر آتے لہٰذا یہ نہیں ہو سکتا کہ مال غنیمت سارا کا سارا تم ہی لے لو اور ہمیں کچھ نہ ملے لیکن جوانوں نے یہ بات نہ مانی اور کہا رسول اللہ صلی اللہ علیہ و آلہ و سلم نے یہ انعام صرف ہمارے لیے ہی مقرر فرمایا ہے۔ تب اللہ تعالی نے یہ آیتیں نازل فرمائیں جن کا مفہوم یہ ہے کہ اے محمد! یہ لوگ تم سے انفال کے متعلق دریافت کرتے ہیں تو ان کو بتا دیجئے کہ انفال اللہ اور اس کے رسول کا حق ہے جیسے اللہ تعالی نے تم کو حق کے ساتھ تمھارے گھر سے نکالا اور مومنین کی ایک جماعت اس کو (یعنی مدینہ سے باہر جا کر مقابلہ کر نے کو) پسند کرتی تھی لیکن اللہ کے نزدیک تمھارے حق میں یہی بہتر تھا اور ایسا ہی ہو کر رہا لہٰذا تم میرا کہا مانو کیونکہ تمھاری بہ نسبت میں اس کے انجام سے زیادہ واقف ہوں۔

زیاد بن ایوب، ہشیم، داؤد بن ابی ہند، عکرمہ، حضرت ابن عباس سے روایت ہے کہ جنگ بدر کے دن رسول اللہ صلی اللہ علیہ و آلہ و سلم نے فرمایا جو شخص کسی کافر کو قتل کرے گا اس کو یہ انعام ملے گا اور جو کسی کافر کو قید کر کے لائے گا اس کو یہ انعام ملے گا۔ اس کے بعد راوی نے پہلی والی حدیث کی طرح بیان کیا اور خالد کی حدیث (یعنی پہلی والی حدیث) مکمل ہے۔

ہارون بن محمد بن بکار بن بلال، یزید بن خالد بن موہب، یحیی بن ابی زائدہ، حضرت داؤد اسی سند کے ساتھ روایت کرتے ہوئے کہتے ہیں کہ رسول اللہ صلی اللہ علیہ و آلہ و سلم نے مال غنیمت سب میں تقسیم کیا (یعنی انعام مقرر نہیں کیا) لیکن خالد کی حدیث (جس میں انعام کا ذکر ہے) اتم ہے

ہناد بن سری، ابو بکر عاصم، مصعب بن سعد، حضرت سعد بن ابی وقاص سے روایت ہے کہ بدر کے دن میں رسول اللہ صلی اللہ علیہ و آلہ و سلم سے ایک تلوار لینے کے لیے آیا میں نے عرض کیا یا رسول اللہ! آج اللہ تعالی نے دشمن سے میرے دل کو شفا بخشی ہے لہٰذا تلوار مجھے دے دیجئے۔ آپ نے فرمایا یہ تلوار نہ میری ہے اور نہ تیری (بلکہ سب کا مشترک حصہ ہے) یہ سن کر میں وہاں سے چل دیا اور یہ کہتا جا رہا تھا کہ آج یہ تلوار اس کو ملے گی جس کا امتحان مجھ جیسا نہیں ہو ا۔ اتنے میں ایک شخص آپ کی طرف سے مجھے بلا نے آیا اور بولا چل میں سمجھا شاید میرے اس کہنے پر میرے بارے میں کوئی حکم نازل ہوا ہے جب میں آپ کے پاس پہنچا تو آپ نے فرمایا تو نے مجھ سے یہ تلوار مانگی تھی لیکن اس وقت تک یہ نہ میری تھی اور نہ تیری اب اللہ نے یہ تلوار مجھے دے دی ہے تو اب تو اس کو لے سکتا ہے۔ پھر آپ نے یہ پڑھا (ترجمہ) لوگ آپ سے انفال کے متعلق پوچھتے ہیں کہہ دیجئے انفال اللہ اور رسول کے لیے ہے۔ آخر آیت تک پڑھا۔ ابو داؤد کہتے ہیں کہ عبداللہ ابن مسعود کی قرات میں (بجائے یَس

لشکر کے ایک حصہ کو انعام کے طور پر کچھ زیادہ دینا

عبدالوہاب بن نجدہ، ابن مسلم، موسیٰ بن عبدالرحمن، مبشر، محمد بن عوف، شعیب بن ابی حمزہ، نافع، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے ہم کو ایک لشکر کے ساتھ نجد کی طرف بھیجا۔ اور اسی لشکر میں سے ایک حصہ کو دشمن سے مقابلہ کے لیے روانہ فرمایا (پھر جب مال غنیمت تقسیم ہوا تو) لشکر کے لوگوں کو بارہ بارہ اونٹ ملے اور لشکر کے اس حصہ کو (جو دشمن سے لڑا تھا) ایک ایک اونٹ مزید ملا اس طرح ان کے حصہ میں تیرہ تیرہ اونٹ آئے۔

ولید بن عتبہ، ابن مسلم، ابن مبارک، ولید بن مسلمہ نے یہ حدیث ابن مبارک کے سامنے بیان کرتے ہوئے کہا کہ مجھ سے ابی فردہ نے بسند نافع روایت کیا۔ تو ابن مبارک نے کہا تو نے جس راوی (ابی فردہ) کا نام لیا ہے وہ انس بن مالک کے برابر نہیں ہو سکتا۔

ہناد بن عبدہ، محمد، اسحاق ، نافع، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے ایک دستہ کو نجد کی طرف روانہ کیا میں بھی اس دستہ میں شامل تھا۔ پھر ہم نے مال غنیمت میں بہت سا مال پایا اور ہمارے دستہ کے سردار نے ہم میں سے ہر ہر شخص کو ایک ایک اونٹ بطور انعام کے دیا اس کے بعد ہم رسول اللہ صلی اللہ علیہ و آلہ و سلم کے پاس آئے آپ نے مال غنیمت کو ہم میں تقسیم کیا تو خمس نکالنے کے بعد ہم میں سے ہر آدمی کو بارہ بارہ اونٹ ملے اور جو ایک ایک ہمارے دستہ کے سردار نے ہم کو انعام کے طور پر دیا تھا آپ نے اس کو حساب میں شمار نہیں کیا اور نہ اس سردار کے فعل پر آپ نے کوئی اعتراض کیا تو اس طرح ہم میں سے ہر شخص کو انعام سمیت تیرہ تیرہ اونٹ ملے (اور لشکر کے باقی لوگوں کو بارہ بارہ اونٹ ملے)

عبد اللہ بن مسلمہ، مالک، عبداللہ بن مسلمہ، یزید، خالد بن موہب، لیث، نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے ایک لشکر روانہ کیا نجد کی طرف جس میں عبداللہ بن عمر بھی تھے۔ غنیمت میں بہت سے اونٹ حاصل ہوئے۔ ہر ایک کے حصہ میں بارہ بارہ اونٹ آئے اور ایک ایک اونٹ زیادہ دیا گیا۔ ابن موہب نے یہ اضافہ کیا ہے کہ رسول اللہ صلی اللہ علیہ و آلہ و سلم نے اس تقسیم کو نہیں بدلا۔

مسدد، یحیی، عبید اللہ، نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے ہم کو ایک لشکر کے ساتھ روانہ فرمایا تو مال غنیمت میں ہم کو بارہ بارہ اونٹ ملے اور ایک ایک اونٹ ہم کو رسول اللہ صلی اللہ علیہ و آلہ و سلم نے بطور انعام مرحمت فرمایا۔ ابو داؤد کہتے ہیں کہ اس حدیث کو بردہ بن سنان نے بواسطہ نافع عبید اللہ کی حدیث کی مانند روایت کیا ہے اور ایوب نے بھی بواسطہ نافع اسی طرح روایت کیا مگر اس میں یوں ہے کہ ہم کو ایک ایک اونٹ زیادہ ملا۔ اس میں رسول اللہ صلی اللہ علیہ و آلہ و سلم کا حوالہ نہیں ہے۔

عبدالملک بن شعیب بن لیث، حجاج بن ابی یعقوب، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم ان دستوں کو جن کو لشکر میں سے الگ کر کے دشمن سے مقابلہ کے لیے بھیجتے تھے حصہ رسدی کے علاوہ جو سب کو ملتا تھا انعام کے طور پر مزید کچھ اور بھی دیتے تھے جو صرف انہی کا حصہ ہوتا تھا اس میں باقی لشکر کے لوگ شریک نہ ہوتے تھے۔ لیکن خمس ہر صورت میں نکالا جاتا تھا۔

احمد بن صالح، عبداللہ بن وہب، حی، ابو عبدالرحمن، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم بدر کے دن اپنے ساتھ تین سو پندرہ آدمی لے کر نکلے اور آپ نے دعا فرمائی اے اللہ! یہ لوگ پاپیادہ ہیں ان کو سواری عطا فرما۔ اے اللہ! یہ لوگ ننگے ہیں ان کو لباس عطا فرما۔ اے اللہ! یہ لوگ بھوکے ہیں ان کو سیر فرما دے۔ پھر اللہ نے بدر کے دن مسلمانوں کو فتح عنایت فرمائی اور جب یہ لوگ مدینہ لوٹے تو ان میں سے کوئی ایسا نہ تھا جو اپنے ساتھ ایک یا دو اونٹ نہ لایا ہو۔ ان کو لباس بھی ملا اور وہ سیر بھی ہو گئے۔

جو شخص یہ کہتا ہے کہ خمس انعام سے پہلے نکالا جائے گا

محمد بن کثیر، یزید بن یزید بن جابر، مکحول، زیادہ بن جاریہ، حضرت حبیب بن مسلمہ فہری سے روایت ہے کہ رسول اللہ صلی اللہ علیہ و آلہ و سلم خمس نکالنے کے بعد مال غنیمت کا تہائی حصہ بطور انعام دیتے تھے (اور باقی دو تہائی سب میں برابر تقسیم فرماتے تھے۔ )

عبید اللہ بن عمر بن میسرہ، عبدالرحمن بن مہدی، معاویہ بن صالح، علاء بن حارث، مکحول، ابن جاریہ، حضرت حبیب بن مسلمہ سے روایت ہے کہ رسول اللہ خمس نکالنے کے بعد چوتھائی حصہ انعام کے طور پر مرحمت فرماتے (اور جہاد سے واپسی میں اگر دشمن سے مقابلہ ہوتا تو) خمس نکالنے کے بعد تہائی حصہ انعام میں دیتے۔

عبد اللہ بن احمد بن بشر بن ذکوان، محمود بن خالد، مروان بن محمد، یحیی، ابو وہب، حضرت مکحول سے روایت ہے کہ میں مصر میں بنی ہذیل کی ایک عورت کا غلام تھا پھر اس نے مجھے آزاد کر دیا لیکن میں مصر سے نہیں نکلا جب تک کہ میں نے اپنی دانست میں وہاں کا تمام علم حاصل نہ کر لیا۔ پھر میں ملک حجاز میں آیا اور میں وہاں سے بھی اس وقت تک نہ نکلا جب تک وہاں موجود علم دین حاصل نہ کر لیا اپنی دانست میں۔ پھر میں عراق میں آیا اور وہاں سے بھی اس وقت تک نہیں گیا جب تک میں نے اپنی دانست کے مطابق وہاں کا تمام علم دین حاصل نہ کر لیا۔ پھر میں ملک شام میں آیا اور وہاں کے ایک ایک اہل علم سے ملا اور نفل (مال غنیمت میں سے حصہ رسدی سے زائد بطور انعام کوئی چیز دینا) کے متعلق دریافت کیا۔ لیکن مجھے کوئی ایسا شخص نہ ملا جو اس بارے میں کوئی حدیث مجھ سے بیان کرتا یہاں تک کہ میری ملاقات ایک بزرگ سے ہوئی جن کا نام زیاد بن جاریہ التمیمی تھا۔ میں نے ان سے پوچھا کیا آپ نے نفل کے بارے میں کچھ سنا ہے؟ انھوں نے کہا ہاں! میں نے حبیب بن مسلمہ فہری سے سنا وہ کہتے تھے کہ میں رسول اللہ صلی اللہ علیہ و آلہ و سلم کے پاس موجود تھا۔ آپ نے شروع جہاد میں چوتھائی مال کا نفل دیا اور واپسی کے وقت (مقابلہ پیش آنے اور مال غنیمت حاصل ہونے پر) تہائی مال کا نفل دیا۔

اس دستہ کا بیان جو لشکر میں آ کر مل جائے

قتیبہ بن سعید، ابن ابی عدی، ابن اسحاق ، عبید اللہ بن عمر ہشیم، یحیی بن سعید، عمرو بن شعیب، حضرت عبداللہ بن عمرو بن العاص سے روایت ہے کہ رسول اللہ صلی اللہ علیہ و آلہ و سلم نے فرمایا مسلمانوں کے خون برابر ہیں ادنی مسلمان کسی کافر کو امن دے سکتا ہے اور اس کا پورا کرنا ضروری ہے۔ اسی طرح دور مقام کا مسلمان پناہ دے سکتا ہے اگرچہ اس سے نزدیک والا موجود ہو اور ایک مسلمان دوسرے مسلمان کی مدد کرے اپنے مخالفین پر اور جس کی سواریاں تیز رفتار ہوں وہ ان کے ساتھ رہے جن کی سواریاں کمزور ہوں اور جب لشکر میں سے کوئی ٹکڑی نکل کر مال غنیمت حاصل کرے تو باقی لوگوں کو بھی اس میں شریک کرے اور مسلمان قتل نہ کیا جائے کسی کافر کے بدلہ میں اور نہ ذمی جس سے عہد ہو گیا ہو۔

ہارون بن عبد اللہ، ہاشم بن قاسم، عکرمہ، ایاس بن سلمہ، حضرت سلمہ بن اکوع سے روایت ہے کہ عبدالرحمن بن عیینہ نے رسول اللہ صلی اللہ علیہ و آلہ و سلم کے اونٹوں کو لوٹا ان کے چرواہے کو مار ڈالا اور وہ اور اس کے گھوڑ سوار ساتھی اونٹوں کو ہانکتے ہوئے لے گئے تو میں نے اپنا منہ مدینہ کی طرف کر کے زور سے پکارا! تین مرتبہ یا صباحاہ! (یعنی لوگوں کو لوٹ کی خبر دی) اس کے بعد میں لٹیروں کے پیچھے چلا اور میں ان کو تیر مار مار کر زخمی کرتا جاتا تھا۔ جب ان میں سے کوئی سوار میری طرف پلٹتا تو میں کسی درخت کی آڑ میں چھپ جاتا یہاں تک کہ آپ کے جتنے اونٹ تھے سب کو میں نے پیچھے کر لیا اور انھوں نے اپنے تیس بھالوں اور تیس چادروں سے زیادہ پھینک دیں تاکہ وزن کم ہو جائے (اور بھاگنے میں آسانی ہو) اتنے میں (عبدالرحمن کا باپ) عیینہ مدد کے لیے آ پہنچا اور اس نے کہا تم میں سے چند آدمی اس شخص کی طرف جائیں (یعنی سلمہ بن اکوع کی طرف اور اس کو قتل کر ڈالیں) سلمہ کہتے ہیں کہ ان میں سے چار آدمی میری طرف آئے اور پہاڑ پر چڑھے جب وہ اتنے فاصلہ پر آ گئے کہ میری آواز ان تک پہنچ سکے تو میں نے کہا کیا تم مجھ کو پہچانتے ہو؟ انھوں نے پوچھا تو کون ہے؟ میں نے کہا میں اکوع کا بیٹا ہوں۔ قسم ہے اس ذات کی جس نے محمد صلی اللہ علیہ و آلہ و سلم کو عزت و سرفرازی بخشی ہے۔ اگر تم میں سے کوئی مجھے پکڑنا چاہے گا تو پکڑ نہیں سکے گا اور جس کو میں پکڑنا چاہوں گا وہ بچ کر نہ جا سکے گا۔ ابھی زیادہ دیر نہ گزری تھی کہ میں نے دیکھا رسول اللہ صلی اللہ علیہ و آلہ و سلم کے سوار درختوں میں سے ہو کر چلے آرہے ہیں اور ان میں سے سب سے آگے اخرم اسدی تھے وہ (لٹیروں کے سردار) عبدالرحمن بن عیینہ تک پہنچ گئے عبدالرحمن کے گھوڑے کو مار ڈالا اور عبدالرحمن نے اخرم کو قتل کر ڈالا۔ اور وہ ان کے گھوڑے پر سوار ہو گیا اس کے بعد ابن قتادہ نے عبدالرحمن کو جالیا اور لڑائی شروع ہو گئی۔ اور اس لڑائی میں ابو قتادہ کا گھوڑا مارا گیا اور ابو قتادہ نے عبدالرحمن کو قتل کر ڈالا پھر ابو قتادہ اخرم کے گھوڑے پر سوار ہوئے۔ اس کے بعد میں رسول اللہ صلی اللہ علیہ و آلہ و سلم کی خدمت میں حاضر ہوا۔ اس وقت آپ اس پانی پر تھے جس کا نام ذوقرد تھا اور جہاں سے میں نے لٹیروں کو بھگا دیا تھا اس وقت آپ پانچ سو افراد کے مجمع میں تھے پس آپ نے مجھے ایک سوار کا حصہ اور ایک پیادہ کا حصہ دیا۔

سو نے چاندی میں سے نفل کا بیان اور غنیمت کے مال میں سے

ابو صالح، محبوب بن موسی، ابو اسحاق ، عاصم بن کلیب، حضرت ابو الجویرہ جرمی سے روایت ہے کہ مجھے روم کی سر زمین پر ایک سرخ رنگ کا گھڑا ملا جس میں دینار بھرے ہوئے تھے۔ یہ واقعہ حضرت امیر معاویہ کے دور خلافت کا ہے ان دنوں ہمارے امیر بنی سلیم کے ایک شخص تھے جو اصحاب رسول صلی اللہ علیہ و آلہ و سلم میں سے تھے جن کا نام معن بن یزید تھا۔ پس وہ گھڑا لے کر میں ان کے پاس آیا اور انھوں نے اس کے دینار سب مسلمانوں میں تقسیم کیے اور اس میں سے ایک حصہ مجھے بھی دیا (یعنی جتنا عام مسلمانوں کو دیا اتنا ہی مجھے بھی دیا زیادہ نہیں دیا) پھر فرمایا اگر میں نے رسول اللہ صلی اللہ علیہ و آلہ و سلم کا یہ ارشاد نہ سنا ہوتا کہ نفل (زیادہ حصہ) خمس نکالنے کے بعد ہے تو میں تجھ کو ضرور زیادہ حصہ دیتا پھر وہ اپنے حصہ میں سے مجھے دینے لگے لیکن میں نے نہیں لیا۔

سو نے چاندی میں سے نفل کا بیان اور غنیمت کے مال میں سے

ہناد بن کلیب، ابو عوانہ، حضرت عاصم بن کلیب سے بھی اسی سند اور مفہوم کے ساتھ روایت ہے۔

فئی میں سے اگر امام اپنے لیے کچھ رکھے تو کیا حکم ہے؟

ولید بن عتبہ، عبداللہ بن علاء، ابو سلام، حضرت عمرو بن عنبسہ سے روایت ہے کہ رسول اللہ صلی اللہ علیہ و آلہ و سلم نے ہمیں غنیمت کے اونٹ کی طرف رخ کر کے (یعنی اس کا سترہ بناکر) نماز پڑھائی جب آپ نے سلام پھیرا تو اونٹ کے پہلو میں سے ایک بال لیا اور فرمایا تمہاری غنیمتوں میں سے میرے لیے اس بال کے برابر بھی جائز نہیں ہے سوائے خمس (پانچواں) کے اور وہ خمس بھی تمہاری ہی طرف لوٹا دیا جاتا ہے۔ (یعنی تمہاری ہی ضرورتوں میں استعمال ہوتا ہے)۔

عہد پورا کرنا ضروری ہے

عبد اللہ بن مسلمہ، قعنبی، مالک، عبداللہ بن دینار، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے فرمایا قیامت کے دن عہد شکنی کر نے والے کے لیے ایک جھنڈا گاڑا جائے گا اور کہا جائے گا یہ فلاں ابن فلاں کی عہد شکنی ہے (یعنی اس کو سر عام رسوا کیا جائے گا)

امام جو عہد کرے اس کی پابندی سب لوگوں پر ضروری ہے

محمد بن صباح، بزار، عبدالرحمن بن ابی زناد، اعرج، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا امام ایک ڈھال ہے جس کے سہارے جنگ کی جاتی ہے۔ (لہٰذا صلح بھی اسی کی رائے کے مطابق ہونی چاہئے)

احمد بن صالح ، عبداللہ بن وہب ، عمرو بن بکیر بن اشج ، حسن بن علی بن ابو رافع ، حضرت ابو رافع سے روایت ہے کہ ( صلح حدیبیہ کے موقعہ پر ) قریش نے مجھے اپنا نمائندہ بنا کر رسول اللہ صلی اللہ علیہ و سلم کے پاس بھیجا جب میں نے آپ صلی اللہ علیہ و سلم کو دیکھا تو ( اللہ نے ) میرے دل میں میں اسلام کی محبت ڈال دی میں نے عرض کیا یا رسول اللہ صلی اللہ علیہ و سلم اب میں ان کی ( قریش کی ) طرف لوٹ کر کبھی نہ جاؤں گا آپ صلی اللہ علیہ و سلم نے فرمایا نہ تو میں عہد شکنی کرتا ہوں اور نہ قاصد کو قید کرتا ہوں لہٰذا اب تو تو لوٹ جا اور اگر پھر بھی تیرے دل میں وہ بات ( اسلام کی محبت ) رہتی ہے جو اب ہے تو پھر دوبارہ آنا ابو رافع کہتے ہیں کہ اس وقت میں واپس چلا آیا پھر دوبارہ نبی صلی اللہ علیہ و سلم کی خدمت میں حاضر ہو کر اسلام قبول کیا ۔ بکیر نے کہا کہ مجھے معلوم ہوا ہے کہ ابو رافع قبطی ( غلام ) تھے ابو داؤد نے کہا ( ایسا کہنا ) اس وقت صحیح تھا مگر اب نہیں ہے (کیونکہ یہ عظمت صحابہ کے خلاف ہے)

جب امام میں اور دشمنوں میں عہد قرار پا جائے تو امام ان کے ملک میں جا سکتا ہے

حفص بن عمر، شعبہ، سلیم بن عامر، قبیلہ بنی حمیر کے ایک شخص سلیم بن عامر سے روایت ہے کہ رومیوں اور حضرت معاویہ کے درمیان معاہدہ تھا (کہ ایک وقت معین تک ہم جنگ نہ کریں گے) اور حضرت معاویہ ان کے ملک میں جاتے تھے۔ جب معاہدہ کی مدت پوری ہو گئی تو ان سے جنگ کی۔ اسی دوران ایک شخص عربی یا ترکی گھوڑے پر سوار ہو کر آیا۔ وہ کہہ رہا تھا۔ اللَّهُ أَکْبَرُ اللَّهُ أَکْبَرُ۔ عہد کو پورا کرو۔ عہد شکنی مت کرو۔ لوگوں نے اس شخص کی طرف نگاہ کی تو دیکھا کہ وہ (صحابی رسول) عمرو بن عنبسہ تھے۔ حضرت معاویہ نے ان کے پاس ایک آدمی یہ پوچھنے کے لیے بھیجا کہ اس میں عہد شکنی کیا ہے؟ انھوں نے کہا کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ جب کسی شخص اور کسی قوم میں عہد و پیمان ہو جائے تو جب تک اس کی مدت پوری نہ ہو جائے تب تک اس عہد کو نہ توڑے اور نہ نیا عہد باندھے اور جب عہد کی مدت پوری ہو جائے تو برابری پر عہد کو توڑے۔ پس یہ سن کر حضرت معاویہ وہاں سے لوٹ آئے۔

ذمی کافر کو قتل کرنا بڑا گناہ ہے

عثمان بن ابی شیبہ، وکیع، عیینہ بن عبدالرحمن، حضرت ابو بکر سے روایت ہے کہ رسول اللہ صلی اللہ علیہ و آلہ و سلم نے فرمایا جس نے کسی معاہد کو بغیر کسی وجہ کے مار ڈالا تو اللہ تعالی اس پر جنت کو حرام کر دے گا۔

ایلچیوں کا بیان

محمد بن عمر، سلمہ ابن فضل، محمد بن اسحاق ، مسیلمہ، حضرت نعیم بن مسعود سے روایت ہے کہ میں نے رسول اللہ صلی اللہ علیہ و آلہ و سلم سے سنا آپ نے مسیلمہ کذاب کے قاصدوں سے اس کا خط پڑھ کر پوچھا کہ تم (مسیلمہ کے بارے میں) کیا کہتے ہو؟ انھوں نے کہا کہ ہم وہی کہتے ہیں جو مسیلمہ کہتا ہے (یعنی ہم اس کے دعوی نبوت کی تصدیق کرتے ہیں) آپ نے فرمایا خدا کی قسم اگر یہ نہ ہوتا کہ قاصد قتل نہیں کیے جاتے تو میں تم دونوں کی گردن اڑا دیتا۔

محمد بن کثیر، سفیان، ابو اسحاق ، حضرت حارثہ بن مضرب سے روایت ہے کہ وہ عبداللہ بن مسعود کے پاس گئے اور کہا میرے اور کسی عرب کے بیچ عداوت نہیں ہے میں بنی حنیفہ کی ایک مسجد کے پاس سے گزرا تو میں نے دیکھا کہ لوگ مسیلمہ کذاب پر ایمان لائے ہیں یہ سن کر عبداللہ بن مسعود نے ان لوگوں کو بلا بھیجا تو وہ آ گئے۔ عبداللہ بن مسعود نے ان سب سے توبہ کر نے کو کہا سوائے ابن نواحہ کے۔ اس سے عبداللہ بن مسعود نے کہا کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ اگر تو ایلچی نہ ہوتا تو میں تیری گردن اڑا دیتا۔ پس آج کے دن تو ایلچی نہیں ہے پس عبداللہ بن مسعود نے قرظہ بن کعب کو حکم دیا اور انھوں نے سر بازار اس کی گردن اڑا دی۔ اس کے بعد عبداللہ بن مسعود نے لوگوں سے کہا کہ جو شخص ابن نواحہ کا حشر دیکھنا چاہے وہ بازار میں جا کر دیکھ لے وہ مرا پڑا ہے۔

عورت اگر کسی کافر کو امان دے

احمد بن صالح، ابن وہب، عیاض بن عبد اللہ، مخرمہ بن سلیمان کریب، حضرت ام ہانی بنت ابی طالب سے روایت ہے کہ انھوں نے فتح مکہ کے دن ایک مشرک کو پناہ دی اور رسول اللہ صلی اللہ علیہ و آلہ و سلم کی خدمت میں حاضر ہو کر اس کا ذکر کیا تو آپ نے فرمایا جس کو تو نے پناہ دی اس کو ہم نے پناہ دی اور جس کو تو نے امن دیا اس کو ہم نے امن دیا۔

عثمان بن ابی شیبہ، سفیان بن عیینہ، منصور، ، ابراہیم، اسود، حضرت عائشہ سے روایت ہے کہ ایک عورت اگر کسی کافر کو پناہ دیتی مسلمانوں سے تو اس کی پناہ درست تصور کی جاتی اور اس پر عمل ہوتا۔

دشمن سے صلح کر نے کا بیان

محمد بن عبید، محمد بن ثور، معمر، زہری، عروہ بن زبیر، حضرت مسور بن محزمہ سے روایت ہے کہ حد یبیہ کے زمانہ میں (یعنی جس سال صلح حدیبیہ ہوئی) رسول اللہ صلی اللہ علیہ و آلہ و سلم چند ہزار اصحاب کے ساتھ نکلے۔ جب آپ ذوالحلیفہ میں پہنچے تو قربانی کے جانور کے گلے میں قلادہ باندھا اور اشعار کیا اور عمرہ کا احرام باندھا اور نبی وہاں سے روانہ ہوئے یہاں تک کہ ثنیہ پر پہنچے جہاں سے مکہ میں داخل ہونے کے لیے اترتے ہیں تو آپ کی اونٹنی آپ کو لے کر بیٹھ گئی لوگوں نے حل حل کہا (یہ کلمہ اونٹ کو کھڑا کر نے کے لیے بولتے ہیں) لیکن آپ کی اونٹنی جس کا نام قصوی تھا اڑ گئی دو مرتبہ۔ رسول اللہ صلی اللہ علیہ و آلہ و سلم نے فرمایا قصوی نے اڑ نہیں کی اور نہ ہی اڑنے کی اس کی عادت ہے مگر اس کو ہاتھی کے روکنے والے نے روک دیا۔ (یعنی اللہ تعالی نے) پھر آپ نے فرمایا قسم ہے اس ذات کی جس کے قبضہ میں میری جان ہے کہ آج کے دن قریش مجھ سے جو چیز بھی طلب کریں گے جس میں اللہ تعالی کے حرم کی تعظیم ہو گی میں ان کو وہی چیز دوں گا۔ پھر آپ نے اونٹنی کو اٹھایا تو وہ اٹھ گئی اور آپ اہل مکہ کی راہ سے ہٹ کر حدیبیہ کی طرف متوجہ ہوئے یہاں تک کہ حدیبیہ کے انتہاء پر میدان میں ایک جگہ پر جہاں ایک گڑھے میں تھوڑا سا پانی جمع تھا آپ وہاں پر جا اترے۔ پہلے آپ کے پاس بدیل بن ورقاء خزاعی آیا پھر عروہ بن مسعود لقنی آیا اور آپ سے گفتگو کر نے لگا۔ دوران گفتگو عروہ بار بار آپ کی ریش مبارک کو ہاتھ لگا رہا تھا۔ مغیرہ بن شعبہ جو آنحضرت کے پاس تلوار لیے ہوئے کھڑے تھے اور خود (لوہے کی ٹوپی) پہنے ہوئے تھے۔ انھوں نے عروہ کے ہاتھ پر تلوار کی کوتھی ماری اور کہا آپ کی ریش مبارک سے اپنا ہاتھ دور رکھ۔ عروہ نے سر اٹھا کر پوچھا یہ کون ہے؟ لوگوں نے کہا مغیرہ بن شعبہ! عروہ نے کہا اے مکار! کیا میں نے تیری عہد شکنی کی اصلاح میں کوشش نہیں کی؟ اس کا قصہ یوں ہے کہ زمانہ جاہلیت میں مغیرہ بن شعبہ چند لوگوں کے ساتھ گئے اور پھر ان کو قتل کر ڈالا۔ اور ان کا مال و اسباب لوٹ لیا پھر نبی صلی اللہ علیہ و آلہ و سلم کی خدمت میں حاضر ہو کر اسلام قبول کر لیا۔ آپ نے فرمایا ہم نے اسلام تو قبول کر لیا مگر اس مال کی ہمیں ضرورت نہیں ہے کیونکہ یہ مکر و فریب سے حاصل کیا ہوا مال ہے۔ اس کے بعد حدیث کے راوی مسودہ نے آخر تک حدیث بیان کی۔ پس رسول اللہ صلی اللہ علیہ و آلہ و سلم نے حضرت علی سے فرمایا لکھو یہ وہ صلح نامہ ہے جس پر رسول خدا نے فیصلہ کیا ہے۔ پھر سب قصہ بیان کیا۔ سہیل نے کہا کہ اور جو کوئی شخص قریش میں سے رسول اللہ صلی اللہ علیہ و آلہ و سلم کے پاس آئے اگرچہ وہ مسلمان ہو کر ہی کیوں نہ آئے تو آپ اس کو لوٹا دیں گے۔ جب آپ صلح نامہ کی تحریر سے فارغ ہو گئے تو اپنے اصحاب سے فرمایا اٹھو! اپنے قربانی کے جانور ذبح کر ڈالو اور اس کے بعد سر منڈادو۔ اس کے بعد مکہ کی چند عورتیں مسلمان ہو کر ہجرت کر کے مسلمانوں کے پاس آئیں۔ اللہ تعالی نے ان کو لوٹانے سے منع فرما دیا (کیونکہ واپس لوٹانے کی شرط مردوں کے ساتھ خاص تھی) اور ان کے کافر شوہروں نے ان کو جو مہر دیا تھا وہ ان کو واپس کروا دیا۔ پھر آپ مدینہ میں تشریف لائے تو قریش کا ایک شخص جس کا نام ابو بصیر تھا آپ کے پاس (مسلمان ہو کر) آیا۔ قریش نے اس کو واپس طلب کر نے کے لیے دو آدمی بھیجے۔ آپ نے ابو بصیر کو (معاہدہ کی شرط کے مطابق) ان کے ساتھ واپس کر دیا۔ وہ اس کو ساتھ لے کر نکلے۔ جب ذوالحلیفہ میں پہنچے تو اتر کر کھجوریں کھانے لگے۔ ابو بصیر نے اس دونوں کی تلوار دیکھ کر کہا کہ بخدا تمہاری یہ تلوار بہت عمدہ معلوم ہوتی ہے۔ اس نے میان سے تلوار نکال کر کہا ہاں۔ میں اس کو آزما چکا ہوں۔ ابو بصیر نے کہا ذرا میں بھی تو دیکھوں؟ اس نے دے دی۔ ابو بصیر نے اسی تلوار سے اس کے مالک کو مار ایہاں تک کہ وہ ٹھنڈا ہو گیا۔ یہ منظر دیکھ کر اس کا دوسرا ساتھی بھاگ کھڑا ہوا اور مدینہ پہنچ کر جلدی سے مسجد نبوی میں گھس گیا۔ آپ نے اسے دیکھ کر فرمایا یہ ڈرگیا ہے۔ وہ بولا میرا ساتھی مارا گیا ہے اور اب میں بھی مارا جاؤں گا۔ اتنے میں ابو بصیر بھی آن پہنچا اور بولا یا رسول اللہ صلی اللہ علیہ و آلہ و سلم! آپ نے اپنا عہد پورا کر دیا کہ آپ نے مجھے کافروں کے حوالہ کر دیا پھر اللہ نے مجھے ان سے نجات دی۔ آپ نے فرمایا لڑائی کا بھڑکانے والا ہے اگر اس کا کوئی ساتھی ہوتا۔ ابو بصیر نے جب یہ سنا تو سمجھ گیا کہ رسول اللہ صلی اللہ علیہ و آلہ و سلم مجھے پھر کافروں کے حوالہ کر دیں گے پس وہ نکل کھڑا ہوا اور دریا کے کنارے پر آ ٹکا اور ابو جندل (جو کہ سہیل کا بیٹا تھا جس نے صلح کرائی تھی وہ مسلمان ہو گیا تھا اور صلح کے بعد آپ کے پاس آیا تھا لیکن آپ نے شرط کے بموجب اس کو بھی واپس کر دیا تھا) وہ بھی ابو بصیر کے ساتھ مل گیا یہاں تک کہ مسلمانوں کی ایک جماعت وہاں جمع ہو گئی۔

محمد بن علاء، ابن ادریس، ابن اسحاق ، زہری، عروہ بن زبیر، حضرت مسور بن مخرمہ اور مروان بن حکم سے روایت ہے کہ قریش نے اس بات پر صلح کی کہ دس سال تک لڑائی کو موقوف رکھیں گے اور لوگ اس مدت میں امن سے رہیں گے اور ہمارے اور ان کے درمیان دل صاف ہو گا چوری نہ چھپ کر ہو گی اور نہ کھل کر۔

عبد اللہ بن محمد، عیسیٰ بن یونس، حضرت حسان بن عطیہ سے روایت ہے کہ مکحول اور ابن ابی عطیہ خالد بن معدان کی طرف چلے۔ انھوں نے جبیر بن نفیر کے واسطہ سے حدیث بیان کی کہ جبیر نے مجھ سے کہا کہ ذمی مخبر کے پاس چل جو اصحاب رسول اللہ صلی اللہ علیہ و آلہ و سلم میں سے ہیں۔ پس میں ان کے پاس گیا۔ جبیر نے ان سے صلح کے متعلق دریافت کیا۔ انھوں نے کہا میں نے سنا رسول اللہ صلی اللہ علیہ و آلہ و سلم سے آپ فرماتے تھے کہ عنقریب تم رومیوں سے ایسی صلح کرو گے کہ پھر کوئی خوف نہ رہے گا پھر وہ اور تم مل کر ایک اور دشمن سے لڑو گے۔

دشمن کے پاس غفلت دے کر جانا اور دھوکہ دے کر اس کو مار دینا

احمد بن صالح، سفیان، عمرو بن دینار، حضرت جابر سے روایت ہے کہ رسول اللہ صلی اللہ علیہ و آلہ و سلم نے فرمایا کعب بن اشرف کو کون قتل کرے گا؟ (یہ مدینہ میں یہودیوں کا سردار تھا اور مسلمانوں کے خلاف سازشوں میں شریک رہتا تھا) کیونکہ اس نے اللہ اور اس کے رسول صلی اللہ علیہ و آلہ و سلم کو تکلیف دی یہ سن کر محمد بن مسلمہ کھڑے ہوئے اور عرض کیا یہ کام میں انجام دوں گا اور پوچھا یا رسول اللہ! کیا آپ اس کا قتل چاہتے ہیں؟ آپ نے فرمایا ہاں ! تو محمد بن مسلمہ نے کہا تو پھر مجھے اجازت دیجئے میں کوئی چال چلوں۔ آپ نے اجازت دے دی۔ پھر وہ کعب بن اشرف کے پاس پہنچے اور کہا اس شخص (یعنی حضرت محمد) نے ہم سے صدقہ مانگا پھر ہم کو مصیبت میں ڈال دیا۔ کعب نے کہا ابھی تم نے دیکھا ہی کیا ہے ابھی تو تم اور مصیبت میں پڑو گے۔ محمد بن مسلمہ نے کہا ہم اس کی پیروی کا اقرار کر چکے اور اب یہ اچھا نہیں لگتا کہ ہم اس کو چھوڑ دیں جب تک کہ اس کا انجام نہ دیکھ لیں کہ کیا ہوتا ہے۔ سر دست تو ہمارا مقصد تم سے وابستہ ہے اور وہ یہ کہ تم ہم کو ایک یا دو وسق اناج قرض دے دو۔ کعب بولا اس کے بدلہ میں کیا چیز گروی رکھو گے؟ مسلمہ نے پوچھا تم کیا چیز چاہتے ہو؟ کعب بولا اپنی عورتیں گروی رکھ دو۔ انھوں نے کہا سبحان اللہ! تم اچھے عرب ہو کر ایسا کہتے ہو۔ کیا ہم تمہارے پاس اپنی عورتیں گروی رکھ کر بے غیرتی کا ثبوت دیں۔ کعب نے کہا اچھا تو پھر اپنی اولاد کو گروی رکھ دو۔ انھوں نے کہا سبحان اللہ جب ہمارا بیٹا بڑا ہو گا تو وہ لوگوں کے یہ طعنے سہے گا کہ تو ایک یا دو وسق اناج پر گروی رکھا گیا تھا (یہ تو نہیں ہو سکتا) البتہ ہم تمہارے پاس اپنے ہتھیار گروی رکھ سکتے ہیں۔ کعب نے کہا اچھا تو پھر ٹھیک ہے۔ پھر محمد بن مسلمہ اس کے پاس گئے اور اس کو پکارا۔ کعب خوشبو لگائے نکلا۔ اس کا سر مہک رہا تھا جب محمد بن مسلمہ بیٹھ گئے تو ان لوگوں سے جن کو وہ اپنے ساتھ لائے تھے اور جن کی تعداد تین یا چار تھی بات چیت شروع کر دی۔ سب نے اس کی خوشبو کا تذکرہ کیا۔ کعب نے کہا میرے پاس فلاں عورت ہے جو تمام عورتوں میں سب سے زیادہ معطر رہتی ہے۔ محمد بن مسلمہ نے کہا کیا میں تمہارے بالوں کی خوشبو سونگھ سکتا ہوں؟ اس نے کہا ہاں سونگھ سکتے ہو۔ پس وہ اس کے بالوں میں انگلیاں پھیر نے لگے۔ انھوں پھر دوبارہ بال سونگھنے کی اجازت چاہی کعب نے پھر اجازت دے دی اور انھوں نے پھر اس کے بالوں پر ہاتھ پھیرا (اس طرح کرتے کرتے جب انھوں نے اس پر قابو پالیا اور اس کو بے بس کر ڈالا) تو اپنے ساتھیوں کو اشارہ کیا کہ اب اس کا کام تمام کر دو لہٰذا انھوں نے اس کو مارا اور قتل کر ڈالا۔

محمد بن خزابہ، اسحاق بن منصور، اسباط، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا ایمان نے فتک کو روک دیا۔ اب کوئی مومن فتک نہ کرے۔

سفر میں ہر بلندی پر چڑھتے ہوئے تکبیر کہنا

قعنبی، مالک، نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم جب بھی جہاد سے حج سے یا عمرہ سے لوٹتے تو ہر بلندی پر چڑھتے ہوئے تکبیر کہتے تین مرتبہ اور یوں کہتے (ترجمہ) اللہ کے سوا کوئی خدا نہیں ہے وہ تنہا ہے اس کا کوئی شریک نہیں اسی کی بادشاہت ہے اور تعریف بھی اسی کی ہے اور وہ ہر چیز پر پوری پوری قدرت رکھتا ہے ہم لوٹنے والے ہیں توبہ کر نے والے ہیں سجدہ کر نے والے ہیں اور اپنے رب کی تعریف کر نے والے ہیں۔ اللہ نے اپنا وعدہ سچ کر دکھایا اور اپنے بندے کی مدد فرمائی اور اسی نے تن تنہا دشمن کی فو جوں کو شکست دی۔

جہاد سے لوٹ آنے کی اجازت ممانعت کے بعد

احمد بن محمد ، علی بن حسین ، یزید نحوی ، عکرمہ ، حضرت ابن عباس سے روایت ہے کہ سورہ برات کی آیت (لَا یسْتَاْذِنُكَ الَّذِینَ یؤْمِنُوْنَ بِاللّٰهِ وَالْیوْمِ الْاٰخِرِ) 9۔ التوبہ:44) سورہ نور کی آیت(اِنَّمَا الْمُؤْمِنُوْنَ الَّذِینَ اٰمَنُوْا بِاللّٰهِ وَرَسُوْلِهٖ سے غَفُورٌ رَحِیمٌ) 24۔ النور:62) تک سے منسوخ ہو گئی۔

خوشخبری دینے کے لیے کسی کو بھیجنا

ابو توبہ، ربیع بن نافع، عیسی، اسماعیل، قیس، حضرت جریر سے روایت ہے کہ رسول اللہ صلی اللہ علیہ و آلہ و سلم نے مجھ سے فرمایا کیا تو مجھ کو ذی الخلصہ سے بے فکر نہیں کرتا؟ یہ سن کر جریر وہاں گئے اور اس گھر کو جلا ڈالا پھر قبیلہ احمص کا ایک آدمی خوشخبری دینے کے لیے رسول اللہ صلی اللہ علیہ و آلہ و سلم کے پاس بھیجا۔ اس شخص کی کنیت ابو ارطاۃ تھی۔

جو شخص خوشخبری لے کر آئے اس کو کچھ بطور انعام دینا

ابن السرح، ابن وہب، یونس، ابن شہاب، عبدالرحمن بن عبداللہ بن کعب بن مالک، حضرت کعب بن مالک سے روایت ہے کہ رسول اللہ صلی اللہ علیہ و آلہ و سلم جب سفر سے لوٹتے تو پہلے مسجد میں جاتے وہاں دو رکعت نماز پڑھتے۔ پھر لوگوں میں بیٹھتے (اس کے بعد گھر میں تشریف لے جاتے)۔ اس کے بعد حدیث کے راوی ابن السرح نے پوری حدیث بیان کی۔ حضرت کعب بن مالک کہتے ہیں کہ رسول اللہ صلی اللہ علیہ و آلہ و سلم نے ہم تین آدمیوں سے تمام مسلمانوں کو گفتگو کر نے سے منع فرما دیا تھا۔ (غزوہ تبوک میں تین آدمیوں کعب بن مالک، ہلال بن امیہ اور مرارہ بن ربیع نے بغیر کسی عذر کے شرکت نہیں کی جس پر رسول اللہ صلی اللہ علیہ و آلہ و سلم نے تمام مسلمانوں کو ان سے قطع کلام کر نے کا حکم فرمایا) اسی طرح کافی مدت گزر گئی تو میں اپنے چچا زاد بھائی ابو قتادہ کے پاس اس کے باغ کی دیوار پھاند کر گیا۔ میں نے اس کو سلام کیا لیکن بخدا اس نے سلام تک کا جواب نہ دیا۔ پھر میں نے صبح کی نماز پڑھی۔ پچاسویں دن میں نے اپنے گھر کی چھت پر ایک پکار نے والے کی آواز سنی جو پکار ہا تھا کہ اے کعب بن مالک خوش ہو جا۔ پھر جب وہ شخص جس کی آواز میں نے سنی تھی میرے پاس آیا تو میں نے اپنے دونوں کپڑے اتار کر اس کو دے دیئے پھر میں وہاں سے چلا یہاں تک کہ میں مسجد نبوی میں پہنچ گیا۔ میں نے دیکھا کہ رسول اللہ صلی اللہ علیہ و سلم تشریف فرما ہیں۔ مجھے دیکھ کر طلحہ بن عبید اللہ اٹھ کھڑے ہوئے آ کر مجھ سے مصافحہ کیا۔ اور (قصور کی معافی پر) مبارکباد دی۔

سجدۂ شکر کا بیان

مخلد بن خالد، ابو عاصم، ابو بکر، بکار بن عبدالعزیز، حضرت ابو بکرہ سے روایت ہے کہ رسول اللہ صلی اللہ علیہ و آلہ و سلم کے پاس جب کوئی خوشی والی بات پیش آتی یا آپ کو کسی بات کی خوشخبری سنائی جاتی تو آپ فورا اللہ کا شکر ادا کر نے کیلئے سجدہ میں گر پڑتے۔

دعا میں ہاتھ اٹھانے کا بیان

احمد بن صالح، ابن ابی فدیک، موسیٰ بن یعقوب، ابن عثمان، ابو داؤد، یحیی بن حسن بن عثمان، اشعث، حضرت سعد ابن ابی وقاص سے روایت ہے کہ ہم رسول اللہ صلی اللہ علیہ و آلہ و سلم کے ساتھ مکہ سے مدینہ جانے کے لیے روانہ ہوئے جب ہم (ایک مقام) عزوراء پر پہنچے تو آپ اترے۔ پہلے آپ نے دونوں ہاتھ اٹھا کر اللہ سے دعا کی پھر سجدے میں گر پڑے اور کافی دیر تک سجدہ ہی میں رہے پھر آپ کھڑے ہوئے اور پھر ہاتھ اٹھا کر دعا کی اور دوبارہ پھر سجدہ میں چلے گئے اور بہت دیر تک سجدہ میں رہے اور پھر کھڑے ہوئے اور کچھ دیر تک ہاتھ اٹھا کر دعا کی اور پھر سجدہ میں چلے گئے احمد نے اس کو تین مرتبہ ذکر کیا رسول اللہ صلی اللہ علیہ و آلہ و سلم نے فرمایا میں نے اللہ سے رحمت طلب کی اور امت کے گناہوں کی بخشش طلب کی تو اللہ تعالی نے ایک تہائی امت مجھے دے دی پس میں نے اپنے رب کا سجدہ شکر ادا کیا پھر میں نے سر اٹھایا اور دوبارہ اپنی امت کے لیے دعا کی تو اللہ تعالی نے مزید ایک تہائی امت مجھے دے دی۔ پس میں نے دوسری مرتبہ اپنے رب کے حضور سجدہ شکر ادا کیا میں نے پھر سر اٹھایا اور اپنی امت کے لیے رحمت و مغفرت کی مزید دعا کی تو اللہ تعالی آخری تہائی امت بھی مجھے بخش دی۔ پس میں نے اپنے رب کے حضور تیسرا سجدہ شکر ادا کیا۔۔۔ ابو داؤد کہتے ہیں کہ احمد بن صالح نے جب ہم سے یہ حدیث بیان کی تو سلسلہ سند سے اشعث بن اسحاق کو ساقط کر دیا پھر موسیٰ بن سہل رملی نے ان کے واسطہ سے ہم سے یہ حدیث بیان کی۔

رات میں اچانک سفر سے گھر واپس نہ آئے

حفص بن عمرو، مسلم بن ابراہیم، شعبہ، محارب بن دثار، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم اس بات کو ناپسند فرماتے تھے کہ کوئی شخص رات میں (اچانک) سفر سے گھر میں آئے۔

عثمان بن ابی شیبہ، جریر، مغیرہ، شعبی، حضرت جابر سے روایت ہے کہ رسول اللہ صلی اللہ علیہ و آلہ و سلم نے فرمایا سفر سے گھر میں آنے کا سب سے بہتر وقت سر شام آنا ہے۔

احمد بن حنبل، ہشیم، سیار، شعبی، جابر بن عبداللہ سے روایت ہے کہ ہم رسول اللہ صلی اللہ علیہ و آلہ و سلم کے ساتھ سفر سے واپس آئے جب ہم شہر میں داخل ہونے لگے تو آپ نے فرمایا ٹھہرو! ہم رات میں جائیں گے (اور اس دوران آپ نے قافلہ کی آمد کی خبر شہر میں کروا دی) تاکہ جو عورت پریشان سر ہو وہ کنگھی کر لے اور جس عورت کا خاوند کافی عرصہ سے باہر تھا وہ زیر ناف کے بالوں کی صفائی کر لے

شہر سے باہر نکل کر مسافر کا استقبال کرنا

ابن سرح سفیان، زہری، حضرت سائب بن یزید سے روایت ہے کہ رسول اللہ صلی اللہ علیہ و آلہ و سلم جب غزوہ تبوک سے مدینہ واپس آئے تو لوگوں نے آپ کا استقبال کیا۔ میں بھی بچوں کے ساتھ جا کر ثنیۃالوداع پر آپ سے ملا۔


جب جہاد کا سامان کرے اور جہاد میں نہ جا سکے تو وہ سامان کسی اور مجاہد کو دیدے
موسیٰ بن اسماعیل، حماد، ثابت، حضرت انس بن مالک سے روایت ہے کہ قبیلہ اسلم کے ایک جوان نے عرض کیا یا رسول اللہ صلی اللہ علیہ و آلہ و سلم! میرا ارادہ جہاد میں شرکت کا ہے مگر میرے پاس سامان جہاد نہیں ہے۔ آپ نے فرمایا فلاں انصاری کے پاس جا اس نے جہاد کا سامان کیا تھا لیکن بیمار پڑ گیا (اس لئے نہیں جا سکا) اس سے جا کر کہنا کہ رسول اللہ صلی اللہ علیہ و آلہ و سلم نے تجھے سلام کہا ہے اور یہ کہ جو اسباب تو نے جہاد کے لیے جمع کیا تھا وہ مجھے دیدے۔ اس شخص نے ایسا ہی کیا اور اس انصاری کے پاس جا کر وہی کیا جو رسول اللہ صلی اللہ علیہ و آلہ و سلم نے فرمایا تھا۔ اس انصاری نے اپنی بیوی سے کہا تو نے جس قدر سامان میرے لیے تیار کیا تھا وہ اس جوان کو دے دے اور اس میں سے کچھ بھی باقی نہ رکھ۔ خدا کی قسم اگر تو اس میں سے کچھ لے گی تو اس میں کچھ بھی برکت نہ ہو گی۔

جب سفر سے لوٹ کر آئے تو پہلے نماز پڑھے

محمد بن متوکل، حسن بن علی، عبدالرزاق بن جریج، ابن شہاب، عبدالرحمن بن عبداللہ بن کعب، حضرت کعب بن مالک سے روایت ہے کہ رسول اللہ صلی اللہ علیہ و آلہ و سلم جب سفر سے واپس آتے تو دن میں آتے اور حسن نے کہا چاشت کے وقت آتے اور جب سفر سے آتے تو پہلے مسجد میں آتے اور دو رکعت نماز پڑھ کر وہیں کچھ دیر تشریف رکھتے۔

محمد بن منصور، یعقوب، ابن اسحاق ، نافع، حضرت ابن عمر سے روایت ہے کہ رسول اللہ صلی اللہ علیہ و آلہ و سلم جب حج کر کے آئے تو مدینہ میں داخل ہوئے اور اونٹنی کو مسجد کے دروازے پر بٹھایا۔ اس کے بعد مسجد میں جا کر دو رکعت نماز پڑھی اور پھر گھر میں تشریف لے گئے۔۔ نافع نے کہا عبداللہ بن عمر بھی ایسا ہی کرتے تھے۔

تقسیم کر نے والے کی اجرت کا بیان

جعفر بن مسافر، ابن ابی فدیک، زبیر بن عثمان، عبداللہ بن سراقہ، محمد بن عبدالرحمن بن ثوبان، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم نے فرمایا تقسیم کی اجرت دینے سے بچو۔ ہم نے عرض کیا یا رسول اللہ! اس سے کیا مراد ہے؟ آپ نے فرمایا ایک چیز کئی آدمیوں میں مشترک ہوتی ہے پھر وہ کم ہو جاتی ہے۔

عبد اللہ بن قعنبی، عبدالعزیز، ابن محمد، شریک، ابن ابی نمر، حضرت عطاء بن یسار سے بھی ایسا ہی مروی ہے مگر اس میں یہ اضافہ ہے کہ ایک آدمی لوگوں پر امیر مقرر ہوتا ہے پھر وہ ہر ایک کے حصہ میں سے کچھ لے لیتا ہے۔

جہاد میں تجارت کرنا مکروہ ہے

ربیع بن نافع، معاویہ ابن سلام، زید، حضرت عبید اللہ بن سلام سے روایت ہے کہ ایک صحابی نے ان سے بیان کیا کہ جب ہم نے خیبر کو فتح کیا تو لوگوں نے اپنی اپنی غنیمتوں کو نکالا جس میں سامان بھی تھا اور قیدی بھی تھے پس وہ آپس میں خرید و فروخت کر نے لگے۔ اتنے میں ایک شخص آیا اور بولا یا رسول اللہ! آج میں نے اتنا نفع حاصل کیا ہے جتنا اس بستی کے لوگوں میں سے کسی نے آج تک حاصل نہ کیا ہو گا۔ آپ نے اس سے پوچھا اوہ! تو نے کتنا نفع حاصل کیا؟ وہ بولا میں مسلسل بیچتا رہا اور خریدتا رہا یہاں تک کہ تین سو اوقیہ (ایک اوقیہ چالیس درہم کا ہوتا ہے) میں نے نفع میں کمائے۔ رسول اللہ صلی اللہ علیہ و آلہ و سلم نے فرمایا میں تجھے وہ آدمی بتاؤں جس نے تجھ سے بہتر نفع کمایا۔ وہ بولا یا رسول اللہ! وہ کون ہے؟ فرمایا جس نے فرض نماز کے بعد دو رکعت پڑھیں۔

دشمن کے ملک میں ہتھیار جانے دینا

مسدد بن عیسیٰ بن یونس، ابو اسحاق قبیلہ ضباب کے ایک شخص ذی الجوشن سے روایت ہے کہ جب رسول اللہ صلی اللہ علیہ و آلہ و سلم بدر والوں سے (بدر کے مشرکین سے) فارغ ہوئے تو میں آپکے پاس آیا میرے ساتھ گھوڑے کا ایک بچہ تھا جس کا نام قرحاء تھا۔ میں نے عرض کیا اے محمد! میں آپکے لیے (تحفہ میں) قرحاء کا بچہ لے کر آیا ہوں تاکہ آپ اس کو اپنے کام میں لائیں۔ آپ نے فرمایا مجھے اس کی ضرورت نہیں ہاں اگر تو اس کے بدلہ میں بدر کی زرہوں میں سے کوئی زرہ لینا چاہے تو میں دے دوں گا۔ (ذی الجوشن اس وقت مشرک تھا) میں نے کہا آج کے دن تو میں اس کے بدلہ میں گھوڑا بھی نہ لوں گا۔ آپ نے فرمایا تو پھر مجھے بھی اس کی ضرورت نہیں۔

مشرکین کے ملک میں رہنے کی مذمت

محمد بن داؤد بن سفیان، یحیی بن حسان، سلیمان بن موسی، ابو داؤد، جعفر بن سعد، حضرت سمرہ بن جندب سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص مشرکین کے ساتھ (ان کے رسوم و معاشرت میں) شریک ہو اور ان کے ساتھ رہے سہے تو وہ اسی کے مثل ہے۔ (یعنی اس بات کا خطرہ ہے کہ رفتہ رفتہ وہ ان کے عقائد کو اختیار کرے اور انھیں میں سے ہو جائے)



قربانی کا بیان

قربانی واجب ہونے کا بیان

مسدد، یزید، حمید بن مسعدہ، بشر، عبداللہ بن عون، عامر، ابی رملہ، حضرت محنف بن سلیم سے روایت ہے کہ ہم رسول اللہ صلی اللہ علیہ و آلہ و سلم کے ساتھ (حجۃالوداع کے موقعہ پر) عرفات میں ٹھہرے ہوئے تھے۔ آپ نے فرمایا لوگو! ہر گھر والے پر ہر سال قربانی کرنا واجب ہے اور عتیرہ ہے۔ اور کیا تم کو معلوم ہے کہ عتیرہ کس کو کہتے ہیں؟ یہ وہی ہے جس کو لوگ رجبیّہ کہتے ہیں۔

ہارون بن عبد اللہ، عبداللہ بن یزید، سعید بن ابی ایوب، عیاش بن عباس، عیسی، حضرت عبداللہ بن عمرو بن العاص سے روایت ہے کہ نبی صلی اللہ علیہ و آلہ و سلم نے فرمایا مجھے اضحی کے دن عید منانے کا حکم ہوا ہے (یعنی دسویں ذی الحجہ کو) جس کو اللہ تعالی نے اس امت کے لیے عید قرار دیا ہے۔ ایک شخص نے عرض کیا یا رسول اللہ! اگر میرے پاس محض عاریۃ ملی ہوئی اونٹنی یا بکری ہو تو کیا مجھ پر اس کی قربانی بھی واجب ہے؟ آپ نے فرمایا نہیں! بلکہ تو صرف اپنے بال اور ناخن کتر لے اور مونچھیں کم کرا دے اور زیر ناف کے بال مونڈ لے۔ بس اللہ کے نزدیک یہی تیری قربانی ہے۔

میت کی طرف سے قربانی کر نے کا بیان

عثمان بن ابی شیبہ، شریک، ابی حسنا، حکم، حضرت حنش سے روایت ہے کہ میں نے حضرت علی کو دو دنبوں کی قربانی کرتے ہوئے دیکھا ہے۔ میں نے پوچھا یہ کیا ہے؟ (یعنی ایک کی بجائے دو جانوروں کی قربانی کیوں؟) انھوں نے جواب دیا رسول اللہ صلی اللہ علیہ و آلہ و سلم نے مجھ سے فرمایا تھا کہ (میں آپ کی وفات کے بعد) آپ کی طرف سے بھی قربانی کروں۔ پس یہ ایک قربانی میں آپ صلی اللہ علیہ و سلم کی طرف سے کر رہا ہوں۔

جو شخص قربانی کا ارادہ رکھتا ہو وہ ذی الحجہ کی پہلی تاریخ سے دس تاریخ تک نہ بال کتروائے اور نہ منڈوائے

عبید اللہ بن معاذ، محمد بن عمرو، عمرو بن مسلم، لیثی، سعد بن مسیب، حضرت ام سلمہ سے روایت ہے کہ رسول اللہ صلی اللہ علیہ و آلہ و سلم نے فرمایا جس کے پاس قربانی کا جانور ہو جس کو وہ عید کے دن ذبح کرنا چاہتا ہو تو جب سے ذی الحجہ کا چاند ہو تب سے قربانی تک بال نہ کتروائے

قربانی کا جانور کس قسم کا بہتر ہے؟

احمد بن صالح، عبداللہ بن وہب، حیوۃ، ابو صخر، ابن قسیط، عروہ بن زبیر، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے قربانی کے لیے ایک دو سینگوں والا مینڈھا منگوایا جس کی آنکھیں پیٹ سینہ اور پاؤں سیاہ رنگ کے تھے آپ نے فرمایا اے عائشہ! چھری لا اور اس کو پتھر پر تیز کر۔ پس ایسا ہی کیا گیا۔ آپ نے چھری لی مینڈھے کو پکڑ کر لٹایا اور اس کو ذبح کیا اور قربانی سے قبل فرمایا اللہ کا نام لے کر ذبح کرتا ہوں۔ اے اللہ اس کو قبول فرما محمد کی طرف سے آل محمد کی طرف سے اور امت محمد کی طرف سے۔ یہ کہہ کر آپ نے قربانی فرمائی۔

مسافر بھی قربانی کرے

عبد اللہ بن محمد، حماد بن خالد، معاویہ بن صالح، ابی زاہریہ، جبیر بن نفیر، حضرت ثوبان سے روایت ہے کہ رسول اللہ صلی اللہ علیہ و آلہ و سلم نے (سفر میں) قربانی کی اور آپ نے فرمایا اے ثوبان اس بکری کے گوشت کو ہمارے لیے صاف کر۔ حضرت ثوبان کہتے ہیں کہ پھر میں آپ صلی اللہ علیہ و سلم کو اسی قربانی کا گوشت کھلاتا رہا یہاں تک کہ ہم مدینہ آ گئے (یعنی سفر ختم ہو ا)

اہل کتاب کے ذبیحہ کا بیان

احمد بن محمد بن ثابت، علی بن حسین، یزید، عکرمہ، حضرت عبداللہ بن عباس سے مروی ہے کہ اللہ تعالی نے جو یہ فرمایا ہے کہ کھاؤ اس میں سے جس پر (بوقت ذبح) اللہ کا نام لیا گیا ہو اور جس پر اللہ کا نام نہ لیا گیا ہو اس میں سے نہ کھاؤ۔ یہ آیت منسوخ ہو گئی اور اس سے (اہل کتاب کا کھانا تمہارے لیے حلال ہے اور تمہارا کھانا ان کے لیے حلال ہے

محمد بن کثیر، اسرائیل، سماک، عکرمہ، حضرت ابن عباس سے روایت ہے کہ آیت قرآنی انّ الشیاطین لیوحون الی اولیائھم (شیاطین اپنے دوستوں کے دلوں میں وسوسہ ڈالتے ہیں) کا شان نزول یہ ہے کہ یہودی کہتے تھے کہ جس کو اللہ نے ذبح کیا (یعنی ازخود مر گیا) اس کو تم نہیں کھاتے ہو اور جس کو تم خود ذبح کرتے ہو اس کو کھا لیتے ہو۔ تب اللہ تعالی نے یہ آیت نازل فرمائی ان (جانوروں) کا گوشت مت کھاؤ جن پر (بوقت ذبحہ) اللہ کا نام نہ لیا گیا ہو۔

عثمان بن ابی شیبہ، عمران بن عیینہ، عطاء بن سائب، سعید بن جبیر، حضرت ابن عباس سے روایت ہے کہ کچھ یہودی نبی صلی اللہ علیہ و آلہ و سلم کے پاس آئے اور بولے جس جانور کو ہم خود قتل (ذبح) کریں اس کو تو تم کھالو اور جس کو اللہ قتل کرے (یعنی اپنی موت مرے) اس کو نہ کھاؤ (بھلا یہ بھی کوئی بات ہے؟) تب اللہ تعالی نے یہ آیت نازل فرمائی(وَلَا تَاْكُلُوْا مِمَّا لَمْ یذْكَرِاسْمُ اللّٰهِ عَلَیهِ ۔ الخ) 6۔ الانعام:121) یعنی ان جانوروں کا گوشت مت کھاؤ جن پر بوقت ذبح اللہ کا نام نہ لیا گیا ہو۔

جن جانوروں کو عرب اظہار تفاخر کے طور پر ذبح کریں ان کو کھانے کی ممانعت

ہارون بن عبد اللہ، حماد بن مسعدہ، عوف، ابو ریحانہ، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے ان جانوروں کا گوشت کھانے سے منع فرمایا جن کو اہل عرب اظہار تفاخر کے طور پر کاٹیں۔ ابو داؤد فرماتے ہیں کہ غندر نے اس روایت کو ابن عباس پر موقوف فرمایا ہے نیز ابو داؤد فرماتے ہیں کہ ابو ریحان کا نام عبداللہ بن مطر تھا۔

مردہ (سفید پتھر) سے ذبح کر نے کا بیان

مسدد، ابو احوص، سعید بن مسروق، عبایہ بن رفاعہ، حضرت رافع بن خد یج سے روایت ہے کہ میں رسول اللہ صلی اللہ علیہ و آلہ و سلم کے پاس آیا اور عرض کیا یا رسول اللہ صلی اللہ علیہ و آلہ و سلم! کل ہم دشمن سے جا ملیں گے لیکن ہمارے پاس (جانوروں کو ذبح کر نے کے لیے) چھر یاں نہیں ہیں۔ آپ نے فرمایا تو اس کو اس چیز سے ذبح کر جو خون کو بہا دے (یا یہ فرمایا کہ ذبح کر نے میں جلدی کر) اور جس پر (بوقت ذبح) اللہ کا نام لیا جائے اس کو کھاؤ۔ سوائے دانت اور نا خن کے (یعنی دانت اور ناخن سے کاٹ کر اگر خون بہا دیا جائے تو وہ ذبح نہیں کہلائے گا) اور میں تم سے اس کی وجہ بھی بیان کیے دیتا ہوں۔ دانت تو ایک ہڈی ہے اور ناخن حبشیوں کی چھریاں ہیں (یعنی حبش کے لوگ ناخن سے کاٹتے ہیں)۔ کچھ لوگ جلدی میں آگے بڑھ گئے اور انھوں نے عجلت سے کام لیا اور غنیمت کا مال حاصل کیا اور رسول اللہ صلی اللہ علیہ و آلہ و سلم ان کے پیچھے تھے۔ لوگوں نے دیگچیاں چڑھا دیں۔ جب رسول اللہ صلی اللہ علیہ و آلہ و سلم دیگچیوں کے پاس سے گزرے تو آپ نے ان کے الٹ دینے کا حکم فرمایا جس کی تعمیل کی گئی پھر آپ نے لوگوں میں مال غنیمت کو تقسیم فرمایا اور ایک اونٹ کو دس بکریوں کے مساوی قرار دیا۔ تقسیم شدہ اونٹوں میں سے ایک بھاگ کھڑا ہوا۔ اس وقت لوگوں کے پاس گھوڑے نہ تھے (جس پر بیٹھ کر وہ اونٹ کو زندہ پکڑ لاتے) اس لیے ایک شخص نے اونٹ کے تیر مارا (جواس کو جا لگا۔) پس اللہ نے اس کو روک دیا (یعنی تیر کھا کر وہ گر پڑا) پس رسول اللہ صلی اللہ علیہ و آلہ و سلم نے فرمایا ان چوپاؤں میں بھی کچھ جنگلی جانوروں کی طرح بھاگنے والے ہوتے ہیں پس جب کوئی جانور ایسی حرکت کرے تو تم بھی اس کے ساتھ وہی کرو۔ (یعنی اس کو زخمی کر دو)

مسدد، عبدالواحد بن زیاد، حماد، حضرت محمد بن صفوان یا صفوان بن محمد سے روایت ہے کہ میں نے دو خرگوشوں کا شکار کیا تو میں نے ان کو (ایک دھاری دار) سفید پتھر سے ذبح کیا میں نے ان کے بارے میں رسول اللہ صلی اللہ علیہ و آلہ و سلم سے دریافت کیا تو آپ نے مجھے ان کے کھانے کا حکم فرمایا۔

قتیبہ بن سعید، یعقوب، زید بن اسلم، حضرت عطاء بن یسار بنی حارثہ کے ایک شخص سے روایت کرتے ہیں کہ وہ احد پہاڑ کے درّوں میں سے ایک درّہ میں اونٹ چرایا کرتا تھا (پس ایک دن ایک اونٹنی) مر نے لگی اور اس کے پاس کوئی ایسی چیز نہ تھی جس سے وہ اونٹنی کو ذبح کر سکتا لہٰذا اس نے ایک کیل لے کر اونٹنی کے گلے میں چبھو دی یہاں تک کہ اس کا خون بہا دیا۔ پھر اس نے رسول اللہ صلی اللہ علیہ و آلہ و سلم کی خدمت میں حاضر ہو کر واقعہ بیان کیا تو آپ نے اس کو اس (اونٹنی کے گوشت) کے کھانے کا حکم فرمایا

موسیٰ بن اسماعیل، حماد بن سماک بن حرب، مری بن قطری، حضرت عدی بن حاتم سے روایت ہے کہ میں نے رسول اللہ صلی اللہ علیہ و آلہ و سلم سے دریافت کیا کہ اگر ہم میں سے کسی کو کوئی شکار مل جائے اور اس کے پاس (ذبح کر نے کے لیے) چھری موجود نہ ہو تو کیا وہ مردہ (سفید پتھر) اور بانس کی کھپچی سے اس کو ذبح کر سکتا ہے؟ آپ نے فرمایا تو جس چیز سے چاہے اس سے اللہ کا نام لے کر اس کا خون بہا دے۔

جو جانور کسی اونچی جگہ سے گر پڑے اس کے ذبح کر نے کا طریقہ

احمد بن یونس، حماد بن سلمہ، حضرت ابو العشراء سے روایت ہے کہ ان کے والد نے رسول اللہ صلی اللہ علیہ و آلہ و سلم سے دریافت کیا کہ یا رسول اللہ! کیا ذبح صرف سینہ اور حلق کے بیچ ہی میں سے ہو سکتا ہے؟ (کسی اور جگہ سے نہیں ہو سکتا؟) آپ نے فرمایا اگر تو اس کی ران میں نیزہ مارے تو وہ تیرے لیے کافی ہے۔ ابو داؤد فرماتے ہیں کہ یہ طریقہ جائز نہیں بجز اس جانور کے جو بلندی سے گرا ہو یا بھاگ نکلا ہو۔

ذبح خوب اچھی طرح کرنا چاہئے

ہناد بن سری، حسن بن عیسی، ابن مبارک، معمر، عمر بن عبد اللہ، عکرمہ، حضرت ابن عباس اور حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے شیطان کے شریطہ سے منع فرمایا۔ ابن عیسیٰ نے اپنی بیان کردہ حدیث میں یہ اضافہ کیا ہے کہ (شریطہ سے مراد یہ ہے) جس جانور کو ذبح کیا جا رہا ہو اس کی کھال تو کاٹ دی جائے مگر رگیں نہ کاٹی جائیں اور اس کو اسی طرح چھوڑ دیا جائے یہاں تک کہ وہ (تڑپ کر از خود) مر جائے۔

پیٹ کے بچہ کی زکوٰۃ (ذبح) کا بیان

قعنبی، ابن مبارک، مسدد، ہشیم، مجاہد، ابو وداک، حضرت ابو سعید خدری سے روایت ہے کہ میں نے رسول اللہ صلی اللہ علیہ و آلہ و سلم سے جنین (پیٹ کا بچہ) کے متعلق دریافت کیا تو آپ نے فرمایا اگر چاہو تو کھالو مسدد کی روایت یوں ہے کہ۔ ہم نے عرض کیا یا رسول اللہ! ہم اونٹنی کو نحر کرتے ہیں اور گائے بکری کو ذبح کرتے ہیں تو (کبھی کبھی) ہمیں ان کے پیٹ میں بچہ ملتا ہے۔ ہم اس کو پھینک دیں یا کھالیں؟ آپ نے فرمایا اگر چاہو تو کھالو کیونکہ اس کی ماں کا ذبح کرنا خود اس کا ذبح کرنا ہے۔

محمد بن یحیی فارس، اسحاق بن ابراہیم، عتاب بن بشر، عبید اللہ بن ابی زیادہ، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم نے فرمایا جنین کا ذبح کرنا اس کی ماں کا ذبح کرنا ہے۔ (یعنی اس کی ماں کا ذبح کرنا خود اس کے ذبح کر نے کے قائم مقام ہے لہٰذا اس کو ذبح کیے بغیر کھایا جا سکتا ہے

اس گوشت کا بیان جس کے بارے میں یہ معلوم نہ ہو سکے کہ ذبح کے وقت اس پر اللہ کا نام لیا گیا یا نہیں؟

موسیٰ بن اسماعیل، حماد، قعنبی، مالک، یوسف بن موسی، سلیمان بن حیان، معامر، ہشام بن عروہ حضرت عائشہ سے روایت ہے کہ صحابہ نے عرض کیا یا رسول اللہ! کچھ لوگ ابھی نئے نئے مسلمان ہوئے ہیں (جو احکام شریعت سے پوری طرح واقف نہیں ہیں) وہ ہمارے پاس گوشت لاتے ہیں جس کے بارے میں ہمیں نہیں معلوم کہ انھوں نے (ذبح کے وقت) اس پر اللہ کا نام لیا تھا یا نہیں تو کیا ایسی صورت میں ہم وہ گوشت کھائیں یا نہ کھائیں؟ آپ نے فرمایا تم اس پر اللہ کا نام لو اور کھاؤ۔

عتیرہ (رجب کی قربانی) کا بیان

مسدد، نصر بن علی، بشر بن مفضل، خالد الحذاء، ابو قلابہ، ابو ملیح، حضرت نُبیشہ سے روایت ہے کہ ایک شخص نے رسول اللہ صلی اللہ علیہ و آلہ و سلم کو مخاطب کرتے ہوئے کہا کہ ہم لوگ زمانہ جاہلیت میں رجب کے مہینہ میں عتیرہ کیا کرتے تھے اب آپ اس بارے میں کیا حکم فرماتے ہیں؟ آپ نے فرمایا (اب رجب کی کوئی تخصیص نہیں بلکہ) جس مہینہ میں چاہو اللہ کے لیے ذبح کرو۔ اللہ کی اطاعت کرو اور (غرباء و مساکین کو) کھلاؤ۔ اس شخص نے دوسرا سوال کیا کہ ہم زمانہ جاہلیت میں فرع کیا کرتے تھے۔ اب آپ اس بارے میں کیا ارشاد فرماتے ہیں؟ آپ نے فرمایا تمام چوپاؤں میں ایک فرع ہوتا ہے جو تمھارے جانوروں کے لیے چارہ لاد کر لاتا ہے یہاں تک کہ وہ بوجھ ڈھونے کے قابل ہو جائے۔ اور نصر کی روایت میں یوں ہے کہ سفر حج کے قابل اونٹ بن جائے تو تو اس کو ذبح کر اور اس کا گوشت صدقہ کر۔ خالد کہتے ہیں میرا گمان ہے (کہ ابو قلابہ نے) کہا مسافروں پر (اس کا گوشت صدقہ کر) کیونکہ یہ تیرے حق میں بہتر ہے۔ خالد نے کہا میں نے ابو قلابہ سے پوچھا کہ کتنے چوپایوں میں فرع ہوتا ہے؟ انہوں نے کہا سو میں۔

احمد بن عبدہ، سفیان، سعید، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا (اسلام میں) نہ عتیرہ ہے اور نہ فرع۔

حسن بن علی، عبدالرزاق، معمر، زہری، حضرت سعید بن مسیب نے کہا کہ فرع اس بچہ کو کہتے جو پہلے پہل پیدا ہوتا (جب وہ بڑا ہو جاتا تو) اس کو ذبح کرتے۔

موسیٰ بن اسماعیل، حماد، عبداللہ بن عثمان بن خثیم، یوسف بن ماہک، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے ہم کو ہر پچاس بکریوں میں سے ایک بکری (ذبح کر نے کا) حکم فرمایا۔ (یہ حکم پہلے تھا بعد میں منسوخ ہو گیا) ابو داؤد کہتے ہیں کہ بعض حضرات نے فرع کا مطلب یہ بیان کیا ہے کہ اونٹ کا سب سے پہلا جو بچہ پیدا ہوتا مشرکین اس کو بتوں کے نام پر قربان کرتے اور پھر خود ہی کھا لیتے اور اس کی کھال درخت پر لٹکا دیتے۔ اور عتیرہ اسے کہتے جس کو رجب کے پہلے عشرہ میں ذبح کرتے۔




عقیقہ کا بیان

عقیقہ کا بیان

مسدد، سفیان، عمرو بن دینار، عطاء، حبیبہ بنت میسرہ، حضرت ام کرز کعبیہ سے روایت ہے کہ میں نے رسول اللہ صلی اللہ علیہ و آلہ و سلم کو فرماتے ہوئے سنا ہے کہ لڑکے کی طرف سے دو بکریاں ہیں برابر کی اور لڑکی کی طرف سے ایک بکری ہے۔ ابو داؤد فرماتے ہیں کہ میں نے امام احمد ابن حنبل سے سنا کہ مکافئتان کا مطلب ہے برابر یا قریب قریب۔ (یعنی دونوں بکریاں ہم عمر ہوں)

مسدد، سفیان، عبید اللہ بن ابی یزید، حضرت ام کرز سے روایت ہے کہ میں نے نبی صلی اللہ علیہ و آلہ و سلم کو یہ فرماتے ہوئے سنا کہ پرندوں کو ان کے گھونسلوں سے اڑا کر تکلیف نہ دو۔ نیز میں نے آپ کا یہ فرمان بھی سنا ہے کہ لڑکے کی طرف سے (عقیقہ میں) دو بکریاں ہیں اور لڑکی کی طرف سے ایک بکری اور اس سے کوئی فرق نہیں پڑتا کہ وہ نر ہوں یا مادہ۔

مسدد، حماد بن زید، عبید اللہ بن ابی یزید، سباع بن ثابت، حضرت ام کرز سے روایت ہے کہ رسول اللہ صلی اللہ علیہ و آلہ و سلم نے فرمایا لڑکے کی طرف سے دو بکریاں ہیں برابر کی اور لڑکی کی طرف سے ایک بکری ہے۔ ابو داؤد کہتے ہیں یہی حدیث صحیح ہے اور سفیان کی حدیث وہم ہے


دیت کا بیان

کافر کے بدلہ میں مسلمان کو قتل کر نے کا حکم

عبید اللہ بن عمر، ہشیم، یحیی بن سعید، حضرت عمرو بن شعیب اپنے والد سے اور وہ ان کے دادا سے روایت کرتے ہیں کہ رسول اکرم صلی اللہ علیہ و آلہ و سلم نے فرمایا کہ آگے حضرت علی رضی اللہ تعالی عنہ کی حدیث کی طرح ہی ذکر کی اتنا اضافہ کیا مسلمانوں میں سے ادنی شخص بھی مسلمان قاتل کو پناہ دے سکتا ہے اور ان کا سخت ان کے کمزور کو واپس لوٹا جائے گا اور میدان میں لڑنے والا ان کے بیٹھنے والے پر لوٹایا جائے گا۔

جو شخص اپنی بیوی کے پاس کسی غیر مرد کو پائے تو کیا کرے؟

قتیبہ بن سعید، عبدالوہاب بن نجدہ حوطی، عبدالعزیز بن محمد، سہیل، حضرت ابو ہریرہ رضی اللہ تعالی عنہ سے روایت ہے کہ حضرت سعد بن عبادہ رضی اللہ تعالی عنہ نے عرض کیا یا رسول اللہ صلی اللہ علیہ و آلہ و سلم ایک مرد اپنی بیوی کے پاس ایک غیر مرد کو دیکھتا ہے (حرام کاری کرتے ہوئے دیکھا ہے) تو کیا اسے قتل کر دے؟ رسول اللہ صلی اللہ علیہ و آلہ و سلم نے فرمایا کہ نہیں۔ سعد بن عبادہ رضی اللہ تعالی عنہ نے کہا کیوں نہیں؟ یا رسول اللہ صلی اللہ علیہ و آلہ و سلم اس ذات کی قسم جس نے آپ کو حق کے ساتھ عزت عطا فرمائی میں تو اسے قتل کر دوں گا رسول اللہ صلی اللہ علیہ و آلہ و سلم نے فرمایا کہ سنو تمہارے سردار کیا کہتے ہیں (سعد بن عبادہ رضی اللہ تعالی عنہ اپنی قوم کے سردار تھے) عبدالوہاب بن نجدہ نے اپنی روایت میں کہا کہ حضور اکرم صلی اللہ علیہ و آلہ و سلم نے فرمایا کہ سعد کیا کہہ رہے ہیں۔

عبد اللہ بن مسلمہ، مالک، سہیل بن ابو صالح، حضرت ابو ہریرہ رضی اللہ تعالی عنہ سے روایت ہے کہ حضرت سعد بن عباد نے رسول اللہ صلی اللہ علیہ و آلہ و سلم سے عرض کیا کہ آپ کا کیا خیال ہے اگر میں اپنی بیوی کے ساتھ کسی غیر مرد کو پاؤں تو کیا اسے مہلت دوں اس وقت کہ میں چار گواہوں کو لاؤں۔ فرمایا کہ ہاں۔

زکوٰۃ وصول کر نے والے کے ہاتھ سے غلطی سے کسی کو اگر تکلیف پہنچ جائے تو کیا حکم ہے؟

محمد بن داؤد بن سلیمان، عبدالرزاق، معمر، زہری، عروہ، حضرت عائشہ رضی اللہ تعالی عنہ سے روایت ہے کہ رسول اللہ صلی اللہ علیہ و آلہ و سلم نے ابو جہم بن حذیفہ کو زکوٰۃ وصول کر نے والا بنا کر بھیجا تو ان سے ایک شخص نے زکوٰۃ ادا کر نے میں کٹ حجتی کی تو ابو جہم نے اسے مار کر زخمی کر دیا وہ لوگ رسول اللہ صلی اللہ علیہ و آلہ و سلم کے پاس آئے اور کہا کہ یا رسول اللہ صلی اللہ علیہ و آلہ و سلم قصاص دلوا دئیے۔ رسول اللہ صلی اللہ علیہ و آلہ و سلم نے فرمایا کہ تمہارے لیے اتنا اتنا مال ہے وہ راضی نہ ہوئے آپ نے (اور زیادہ کر کے) فرمایا کہ تمہارے لیے اتنا اتنا مال ہے لیکن وہ راضی نہ ہوئے آپ صلی اللہ علیہ و آلہ و سلم نے (اور بڑھا کر) پھر فرمایا کہ تمہیں اتنا اتنا مال دیتا ہوں تو وہ اس پر راضی ہو گئے تو رسول اللہ صلی اللہ علیہ و آلہ و سلم نے فرمایا کہ شام کو میں لوگوں سے خطاب کر کے انہیں تمہاری رضامندی کے بارے میں بتلاؤں گا انہوں نے کہا کہ ٹھیک ہے پھر شام کو رسول اللہ صلی اللہ علیہ و آلہ و سلم نے خطاب فرمایا کہ یہ قبیلہ لیث کے لوگ میرے پاس قصاص لینے کی غرض سے آئے تھے تو میں نے انہیں اتنے اتنے مال کی پیش کش کی تو یہ راضی ہو گئے (پھر آپ نے پوچھا ان سے) کیا تم راضی ہو ان لوگوں نے کہا کہ نہیں تو مہاجرین نے ارادہ کیا کہ انہیں سزا دیں رسول اللہ صلی اللہ علیہ و آلہ و سلم نے انہیں ان کے ارادہ سے باز رکھا تو وہ باز آ گئے پھر آپ نے انہیں بلایا اور مزید اضافہ کر دیا۔ اور فرمایا کہ کیا تم راضی ہو انہوں نے کہا جی ہاں آپ نے فرمایا کہ میں تمہاری رضامندی لوگوں سے خطاب کر کے بتاؤں گا انہوں نے کہا ٹھیک ہے پس رسول اللہ صلی اللہ علیہ و آلہ و سلم نے لوگوں سے خطاب کیا اور فرمایا کہ کیا تم راضی ہو؟ تو انہوں نے کہا جی ہاں۔

مار پیٹ کے قصاص اور حاکم کی ذات سے قصاص لینے کا بیان

احمد بن صالح، ابن وہب، عمرو ابن فارس، بکیر، عبادہ بن مسافح، حضرت ابو سعید الخدری رضی اللہ تعالی عنہ سے روایت ہے کہ ایک مرتبہ رسول اللہ صلی اللہ علیہ و آلہ و سلم کچھ تقسیم کر رہے تھے کہ اسی اثناء میں سامنے سے ایک شخص آیا اور آپ کے اوپر اوندھا گر نے لگا۔ (مال لینے کی فکر میں) تو رسول اللہ صلی اللہ علیہ و آلہ و سلم نے ایک لکڑی سے جو آپ کے دست مبارک میں تھی اسے ٹھوکا دیا تو اس کے چہرے پر زخم آگیا تو رسول اللہ صلی اللہ علیہ و آلہ و سلم نے اس سے فرمایا کہ یہاں آ اور قصاص لے لے اس نے کہا کہ بلکہ میں نے معاف کر دیا یا رسول اللہ صلی اللہ علیہ و آلہ و سلم۔

ابو صالح، ابو اسحاق فزاری، جریری، ابو نضرہ، ابو فراس کہتے ہیں کہ حضرت عمر بن الخطاب نے ہمیں خطبہ دیا اور فرمایا کہ میں اپنے گورنروں کو اس لیے نہیں بھیجتا کہ وہ تمہارے جسموں کو ماریں اور نہ اس لیے کہ وہ تمہارے اموال لے لیں۔ پس جس کے ساتھ ایسا کیا جائے تو وہ میرے پاس مقدمہ لے کر آئے میں اسے قصاص دلواؤں گا حضرت عمرو بن عاص نے فرمایا کہ کیا اگر کوئی حاکم اپنی رعایا کو تادیبا مارے تو اس سے بھی قصاص لیں گے حضرت عمر رضی اللہ تعالی عنہ نے فرمایا کہ ہاں اس ذات کی قسم جس کے قبضہ میں میری جان ہے میں اس سے قصاص لوں گا اور بیشک میں نے رسول اللہ صلی اللہ علیہ و آلہ و سلم کو دیکھا ہے وہ اپنی ذات سے بھی قصاص دیتے تھے۔

عورتوں کا قصاص معاف کر نے کا بیان

داؤد بن رشید، ولید، اوزاعی، ابو سلمہ، حضرت عائشہ رضی اللہ تعالی عنہ سے روایت ہے کہ نبی صلی اللہ علیہ و آلہ و سلم نے فرمایا کہ اولیاء مقتول کو چاہیے کہ قصاص سے رک جائیں اور ترتیب وار پہلے پہلا پھر اس کے بعد (یعنی جو پہلا وارث ہے وہ پہلے معاف کریں پھر دوسرے درجہ کا وارث معاف کرے) اگرچہ عورت ہو۔ (یعنی عورت بھی قصاص کا خون معاف کر سکتی ہے) امام ابو داؤد فرماتے ہیں کہ، ینحجزوا کے معنی ہیں قصاص سے رک جائیں۔

ابن صیاد کا بیان

محمد بن عبید، حماد، ابن سرح، سفیان، عمر، طاؤس سے روایت ہے کہ رسول اکرم صلی اللہ علیہ و آلہ و سلم نے فرمایا کہ جو شخص ان دیکھی میں مارا جائے تیر اندازی میں جو لوگوں کے درمیان ہو رہی ہو یا کوئی پتھر لگنے یا کوڑا لگنے سے مر جائے یا لاٹھی لگنے سے مر جائے تو وہ قتل خطاء ہے اور اس کی دیت قتل خطا کی دیت ہی ہے اور جو شخص جان بوجھ کر قتل کیا گیا تو اس کا قصاص ہے ابن عبید نے فرمایا کہ وہ ہاتھ کا قصاص ہے اور آپ نے فرمایا کہ جو شخص ان کے درمیان حائل ہو جائے تو اس پر اللہ کی لعنت اور اس کا غضب آئے اور اس سے نہ کوئی فرض قبول کیا جائے گا نہ ہی نفل۔

عورتوں کا قصاص معاف کر نے کا بیان

محمد بن ابو غالب، سعید بن سلیمان، سلیمان بن کثیر، عمرو بن دینار، طاؤس، حضرت ابن عباس رضی اللہ تعالی عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ آگے سفیان کی روایت کی طرح حدیث ذکر کی۔

دیت کی مقدار کا بیان

ہارون بن زید بن ابو زرقاء، ، محمد بن راشد، سلیمان بن موسی، حضرت عمرو بن شعیب اپنے والد سے اور وہ ان کے دادا سے روایت کرتے ہیں کہ نبی کریم صلی اللہ علیہ و آلہ و سلم نے فیصلہ فرمایا کہ جو شخص خطاء قتل کیا گیا ہو اس کی دیت سو اونٹ ہیں جن میں سے تیس بنت مخاض، تیس بنت لبون، تیس حقے، اور دس مذکر بنی لبون۔

یحیی بن حکیم، عبدالرحمن بن عثمان، حسین العلم، حضرت عمرو بن شعیب اپنے والد سے اور وہ ان کے دادا سے روایت کرتے ہیں کہ رسول اللہ صلی اللہ علیہ و آلہ و سلم کے زمانہ میں دیت کی کل قیمت 1 دینار یا 11 درہم تھی جبکہ ان دنوں اہل کتاب کی دیت مسلمانوں کی دیت سے آدھی تھی راوی کہتے ہیں کہ یہ اسی طرح چلتا رہا یہاں تک کہ حضرت عمر رضی اللہ تعالی عنہ خلیفہ ہو گئے تو وہ خطبہ دینے کے لیے کھڑے ہوئے اور فرمایا کہ آگاہ ہو جاؤ اونٹ بہت مہنگا ہو چکا ہے۔ راوی کہتے ہیں کہ پھر عمر رضی اللہ تعالی عنہ نے سونا رکھنے والوں پر ایک ہزار دینار دیت مقرر کی اور چاندی والوں پر ہزار درہم مقرر فرمائی اور گائے سے دیت دینے والوں پر 11 گائیں اور بکری سے دیت دینے والوں پر11 بکریاں اور کپڑے کے جوڑے والوں پر اا جوڑے مقرر کی اور اہل ذمہ کی دیت کو نہیں بڑھایا۔

موسیٰ بن اسماعیل، حماد، محمد بن اسحاق، حضرت عطاء بن ابی رباح سے روایت ہے کہ رسول اللہ صلی اللہ علیہ و آلہ و سلم نے اونٹوں والوں کی دیت میں سو اونٹ کا فیصلہ فرمایا اور گائے والوں کی دیت میں 11 گائیں مقرر کیں اور بکریوں والوں پر دو ہزار بکریاں اور کپڑے کے جوڑوں والوں کی دیت میں دو سو جوڑوں کا فیصلہ فرمایا اور گندم والوں پر کچھ مقرر کیا تھا لیکن محمد بن اسحاق نے یاد نہیں کیا امام ابو داؤد فرماتے ہیں کہ میں نے سعید بن یعقوب الطالقانی پر یہ حدیث پڑھی تو انہوں نے فرمایا کہ ہمیں یہ حدیث ابو تمیلہ نے محمد بن اسحاق کے واسطہ سے انہوں نے عطاء بن ابی رباح عن جابر بن عبداللہ کے حوالہ سے بیان کیا کہ نبی صلی اللہ علیہ و آلہ و سلم نے دیت مقرر فرمائی اور موسیٰ بن اسماعیل کی (مذکورہ بالا) حدیث کی طرح بیان کیا اور کہا کہ کھانے کی دیت دینے والوں کے بارے میں بھی کچھ مقرر فرمایا جو مجھے یاد نہیں۔

مسدد، عبدالواحد، حجاج، زید بن جبیر، خشف بن مالک طائی، حضرت عبداللہ بن مسعود فرماتے ہیں کہ نبی کریم صلی اللہ علیہ و آلہ و سلم نے قتل خطاء کی دیت میں 20 حقے اور 20 جذعے، بیس بنت مخاض، اور بیس بنت لبون اور بیس بنی مخاض مذکر مقرر فرمائے۔

محمد بن سلیمان انباری، زید بن حباب، محمد بن مسلم، عمرو بن دینار، عکرمہ، حضرت ابن عباس رضی اللہ تعالی عنہ سے روایت ہے کہ بنی عدی کا ایک شخص قتل کر دیا گیا تو نبی کریم نے اس کی دیت بارہ ہزار (درہم) مقرر فرمائی۔ امام ابو داؤد فرماتے ہیں کہ اس حدیث کو ابن عینیہ نے عمرو سے انہوں نے عکرمہ رضی اللہ تعالی عنہ سے روایت کیا ہے اور انہوں نے ابن عباس کا تذکرہ نہیں کیا۔

قتل خطا اور قتل شبہ عمد کی دیت ایک ہے

سلیمان بن حرب، مسدد، حماد، خالد، قاسم بن ربیع، عقبہ بن اوس، حضرت عبداللہ بن عمرو سے روایت ہے کہ نبی کریم صلی اللہ علیہ و آلہ و سلم نے فتح مکہ کے روز خطبہ دیا اور تین مرتبہ اللہ اکبر کہا پھر فرمایا کہ اللہ کے علاوہ کوئی بندگی کے لائق نہیں اس نے اپنا وعدہ سچ کر فرمایا اور اپنے بندے کی مدد فرمائی اور اس اکیلے نے تمام لشکروں کو ہزیمت سے دوچار کیا راوی کہتے ہیں کہ میں نے یہاں تک حفظ کیا تھا مسدد سے پھر دونوں راوی متفق ہیں کہ آپ نے فرمایا کہ آگاہ رہو، ہر وہ فضیلت اور ترجیح دور جاہلیت میں خون یا مال کی ذکر کی جاتی تھیں اور ان کا دعوی کیا جاتا تھا وہ سب میرے دونوں قدموں کے نیچے ہیں سوائے اس فضیلت کے جو حجاج کو پانی پلانے اور بیت اللہ کی خدمت کی تھی، پھر فرمایا کہ آگاہ رہو بے شک قتل خطاء کی دیت قتل شبہ عمد کے برابر ہو گی جبکہ کوڑے اور لاٹھی سے قتل ہو وہ دیت سو اونٹ ہیں ان میں چالیس اونٹنیاں وہ ہوں گی جن کے پیٹوں میں بچے ہوں مسدد کی حدیث زیادہ مکمل ہے۔

مسدد، عبدالوارث، علی بن زید، قاسم بن ربیع، حضرت ابن عمر رضی اللہ تعالی عنہ حضور اکرم صلی اللہ علیہ و آلہ و سلم سے اس معنی کی حدیث روایت کرتے ہیں اس میں فرمایا کہ رسول اللہ صلی اللہ علیہ و آلہ و سلم نے فتح کے روز یا فرمایا فتح مکہ کے روز بیت اللہ کی سیڑھی پر یا فرمایا کعبہ کی سیڑھی پر خطبہ دیا امام ابو داؤد فرماتے ہیں کہ اسی طرح ابن عینیہ نے علی بن زید سے عن القاسم بن ربیعہ عن ابن عمر رضی اللہ تعالی عنہ عن النبی سے روایت کیا ہے اس حدیث کو اور ایوب السختیانی نے قاسم بن ربیعہ عن عبداللہ بن عمرو سے خالد کی حدیث کی طرح روایت کیا ہے اور حماد بن سلمہ نے عن علی بن زید عن یعقوب السدوسی عن عبداللہ بن عمرو عن النبی روایت کیا ہے۔

نفیلی، سفیان ابن ابو نجیح، مجاہد سے روایت ہے کہ حضرت عمر رضی اللہ تعالی عنہ نے قتل شبہ عمد کے بارے میں فیصلہ فرمایا کہ وہ تیس حقے، تیس جذعے اور چالیس خلفے (گابھن) چھ برس سے نو برس تک کے اونٹ ہوں ثنیہ سے بازل عام تک (اونٹنیاں)۔

ہناد، ابو احوص، سفیان، ابن اسحاق، عاصم، ضمرہ، حضرت علی رضی اللہ تعالی عنہ سے روایت ہے کہ انہوں نے شبہ عمداً کی دیت کے بارے میں فرمایا کہ وہ ثلث کی تقسیم پر ہے 33حقہ، 33جذعہ، اور 34ثنیہ سے بازل عام تک گابھن اونٹنیاں ہوں۔

ہناد، ابو حوص، سفیان، ابو اسحاق، حضرت عاصم بن ضمرہ کہتے ہیں کہ حضرت علی رضی اللہ تعالی عنہ نے قتل خطاء کی دیت ربع کے اعتبار سے تقسم فرمائی۔ 25حقہ، 25جذعہ، 25بنت لبون، 25بنات مخاض اونٹنیاں ہوں گی۔

ہناد، ابو حوص، ابو اسحاق، حضرت علقمہ اور الاسود رضی اللہ تعالی عنہ سے روایت ہے کہ حضرت عبداللہ بن مسعود نے شبہ عمد کی دیت کی ترتیب۔ حقہ، جذعہ، بنت لبون، بنات مخاض اونٹنیاں بتلائی ہیں۔

محمد بن مثنی، محمد بن عبد اللہ، سعید، قتادہ، عبدربہ، ابو عیاض رضی اللہ تعالی عنہ سے روایت ہے کہ حضرت عثمان رضی اللہ تعالی عنہ بن عفان اور حضرت زید بن ثابت نے دیت مغلظہ (جو شبہ عمد کی صورت میں دی جاتی ہے) کی ترتیب یہ بتلائی ہے کہ چالیس جذعے گابھن، تیس حقے اور تیس بنت لبون اور قتل خطا میں تیس حقے، تیس بنات لبون، بیس بنی لبون اور بیس بنت مخاض کی ترتیب رکھی۔

محمد بن مثنی، محمد بن عبد اللہ، سعید، قتادہ، حضرت سعید بن المسیب سے مروی ہے کہ حضرت زید بن ثابت نے دیت مغلظہ کے بارے میں وہی ترتیب ذکر کی جیسی پچھلی حدیث میں گذر چکی ہے امام ابو داؤد فرماتے ہیں کہ ابو عبید نے ایک سے زائد افراد سے روایت کیا ہے کہ جب اونٹنی چوتھے سال میں داخل ہو جائے تو وہ حق ہے اور مونث حقہ ہے اس لیے کہ وہ اس بات کی مستحق ہے کہ اس پر سواری کی جائے اور اس پر بار برداری کی جائے جب وہ پانچویں سال میں داخل ہو جائے تو وہ جذع اور جذعہ ہے جب چھٹے سال میں داخل ہو جائے اور اپنے دانت نکال لے تو وہ ثنی ہے ثنیہ ہے جب وہ ساتویں سال میں داخل ہو جائے تو وہ رباع ہے جب آٹھویں برس میں داخل ہو جائے اور وہ دانت نکال لے جو رباعیہ کے بعد ہوتے ہیں تو سدیس اور سدس ہے جب نویں سال میں داخل ہو جائے اور اپنے نوکیلے دانت نکال لے اور ظاہر کر دے تو وہ بازل ہے جب دسویں برس میں داخل ہو جائے تو وہ مخفف ہے پھر اس کے بعد اس کا کوئی نام نہیں ہے لیکن یہ کہا جاتا ہے کہ بازل عام ہے یا بازل عامین اور مخلف عام ہے یا مخلف عامین۔ جہاں تک بھی زیادہ ہو جائے نضر بن شمیل نے کہا کہ ایک سال کی اونٹنی بنت مخاض ہے دو سال کی بنت لبون، تین سال کی حقہ اور چار سال کی جذعہ پانچ برس کی ثنی اور چھ سال کی رباع اور سات سال کی سدیس اور آٹھ سال کا بازل اور امام ابو داؤد فرماتے ہیں کہ ابو حاتم اور اصمعی نے کہا کہ جب اونٹنی اپنے سامنے کے چار دانت نکال لے تو وہ رباع ہے ابو عبید نے کہا کہ جب حاملہ ہو جائے تو خلفہ ہے پس وہ دس ماہ تک مسلسل خلفہ رہتی ہے جب دس ماہ پورے ہو جائیں تو وہ عشراء ہے ابو حاتم کہتے ہیں کہ جب وہ اپنے دانت نکال لے تو ثنی ہے جب سامنے کے چار دانت نکال لے تو رباع ہے۔

اعضاء کی دیت 

اسحاق بن اسماعیل، عبدہ بن سلیمان، سعید بن ابو عربہ، غالب تمار، حمید بن ہل، مسروق بن اوس، حضرت ابو موسیٰ اشعری رضی اللہ تعالی عنہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ انگلیاں دیت میں سب برابر ہیں دس اونٹ ان کی دیت ہے ایک انگلی کی۔

ابو الولید، شعبہ، غالب تمار، ، مسروق بن اوس، حضرت ابو موسیٰ اشعری رضی اللہ تعالی عنہ سے روایت ہے کہ نبی کریم صلی اللہ علیہ و آلہ و سلم نے فرمایا کہ انگلیاں سب برابر ہیں میں نے کہا کہ دس دس اونٹ ہیں فرمایا کہ ہاں۔ امام ابو داؤد فرماتے ہیں کہ اس حدیث کو محمد بن جعفر نے شعبہ عن غالب عن مسروق بن اوس روایت کیا ہے اور اسماعیل نے غالب ثمار سے ابا الولید کی سند سے بیان کیا ہے اور حنظلہ بن ابی صفیہ نے غالب سے اسماعیل کی سند سے روایت کیا ہے۔

قربانی کا جانور کس قسم کا بہتر ہے؟

موسیٰ بن اسماعیل، وہیب، ایوب، ابو قلابہ، حضرت انس سے روایت ہے کہ رسول اللہ صلی اللہ علیہ و آلہ و سلم نے اپنے دست مبارک سے سات اونٹوں کو نحر فرمایا کھڑا کر کے اور مدینہ میں دو مینڈھے قربان کیے جو سینگوں والے اور چتکبرے تھے۔

مسلم بن ابراہیم، ہشام، قتادہ، حضرت انس سے روایت ہے کہ رسول اللہ صلی اللہ علیہ و آلہ و سلم نے دو مینڈھوں کی قربانی کی جن کے دو سینگ تھے اور ان کا رنگ کالا اور سفید تھا ذبح کے وقت آپ تکبیر کہتے تھے۔ بسم اللہ پڑھتے تھے اور ان کی گردن پر اپنا پاؤں رکھتے تھے۔

ابراہیم بن موسی، عیسی، محمد بن اسحاق ، یزید بن ابی حبیب، ابی عیاش، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم نے قربانی کے دن دو مینڈھے خصی سینگوں والے اور چتکبرے ذبح فرمائے۔ بوقت ذبح آپ نے اس کو قبلہ رخ کیا اور فرمایا میں اپنا رخ اس ذات کی طرف کرتا ہوں جس نے زمین و آسمان کی تخلیق فرمائی اور یہ کہ میں پوری یکسوئی کے ساتھ دین ابراہیم پر قائم ہوں۔ اور میں شرک کر نے والوں میں سے نہیں ہوں۔ اور بلاشبہ میری نماز اور میری تمام عبادتیں اور میرا جینا مرنا سب اللہ رب العالمین کے لیے ہے جس کا کوئی شریک نہیں اور مجھے اسی کا حکم دیا گیا ہے اور میں حکم کی اطاعت کر نے والوں میں سے ہوں۔ اے اللہ! یہ قربانی تیری ہی عطا سے ہے اور تیری ہی رضا کے لیے ہے محمد کی طرف سے اور اس کی امت کی طرف سے اللہ کے نام کے ساتھ اور اللہ سب سے بڑا ہے۔ اس کے بعد آپ نے اس کو ذبح فرمایا۔

یحیی بن معین، حفص، جعفر، حضرت ابو سعید سے روایت ہے کہ رسول اللہ صلی اللہ علیہ و آلہ و سلم قربانی کرتے تھے صحت مند سینگ دار دنبہ کی جو سیاہی میں دیکھتا تھا اور سیاہی میں چلتا تھا (یعنی اس کی آنکھیں اور پاؤں سیاہ ہوتے تھے)

قربانی کے لیے کس عمر کا جانور ہونا چاہئے

احمد بن ابی شعیب، زہیر بن معاویہ، ابو زبیر، حضرت جابر سے روایت ہے کہ رسول اللہ صلی اللہ علیہ و آلہ و سلم نے فرمایا صرف مسنّہ کو ذبح کرو لیکن اگر مسنّہ نہ ملے تو پھر جذعہ دنبہ یا بھیڑ ذبح کرو۔

محمد بن صدران، عبدالاعلی بن عبدالاعلی، محمد بن اسحاق ، عمار بن عبداللہ بن طمعہ، حضرت زید بن خالدجہنی سے روایت ہے کہ رسول اللہ صلی اللہ علیہ و آلہ و سلم نے اپنے اصحاب میں قربانی کے جانور تقسیم فرمائے۔ آپ نے مجھ کو بھی دنبہ کا ایک بچہ دیا جو جذعہ تھا۔ میں اس کو آپ کے پاس لوٹا کر لایا اور عرض کیا یہ تو جذعہ ہے (یعنی پورے ایک سال کا نہیں ہے) آپ نے فرمایا تو اس کی قربانی کر پس میں نے اس کی قربانی کی۔

حسن بن علی، عبدالرزاق، ثور، عاصم بن کلیب نے اپنے والد سے روایت کیا ہے کہ ہم رسول اللہ صلی اللہ علیہ و آلہ و سلم کے ایک صحابی کے ساتھ تھے۔ جن کا نام مجاشع تھا اور وہ قبیلہ بنی سلیم سے تعلق رکھتے تھے ایک مرتبہ بھیڑ بکریاں بہت مہنگی ہو گئیں۔ انھوں نے ایک شخص سے کہا کہ یہ اعلان کر دے کہ رسول اللہ صلی اللہ علیہ و آلہ و سلم فرماتے تھے جذعہ کافی ہے اس چیز سے جو ثنی سے کافی ہے۔

مسدد، ابو احوص، منصور، شعبی، حضرت براء بن عازب سے روایت ہے کہ رسول اللہ صلی اللہ علیہ و آلہ و سلم نے بقر عید کے دن عید کی نماز کے بعد خطبہ پڑھا جس میں آپ نے فرمایا کہ جس نے ہماری جیسی نماز پڑھی اور ہماری جیسی قربانی کی تو اس نے قربانی کی (یعنی اس کو قربانی کا ثواب ملے گا) اور جو شخص عید کی نماز سے پہلے قربانی کر لے تو وہ تو بس بکری کا گوشت ہے (یعنی اس کو قربانی کا ثواب نہیں ملے گا) یہ سن کر ابو بردہ بن نیار کھڑے ہوئے اور عرض کیا یا رسول اللہ! میں نے تو نماز کو جانے سے پہلے قربانی کر لی۔ اور میں یہ سمجھا کہ یہ دن تو کھانے پینے کا ہے پس میں نے جلدی کی میں نے خود بھی کھایا اور اپنے اہل و عیال کو بھی کھلایا اور اپنے پڑوسیوں کو بھی۔ آپ نے فرمایا یہ بکری تو گوشت کی بکری ہوئی (یعنی قربانی نہ ہوئی) تو ابو بردہ نے کہا کہ یا رسول اللہ! میرے پاس ایک جذعہ بکری ہے وہ گوشت کی دو بکریوں سے بہتر ہے کیا وہ میرے لیے قربانی کے طور پر کافی ہو گی؟ آپ نے فرمایا ہاں! مگر تیرے سوا کسی کے لیے پھر کافی نہ ہو گی (یعنی یہ حکم سب کے لیے نہیں بلکہ تیرے لیے خاص ہے)

مسدد، خالد بن مطرف، عامر، حضرت براء بن عازب سے روایت ہے کہ میرے ایک ماموں ابو بردہ نے نماز سے پہلے قربانی کر لی تو رسول اللہ صلی اللہ علیہ و آلہ و سلم نے ان سے فرمایا تیری یہ بکری گوشت کی بکری ہے۔ (یعنی اس کی قربانی درست نہیں ہوئی) میرے ماموں نے عرض کیا یا رسول اللہ صلی اللہ علیہ و آلہ و سلم میرے پاس ایک پلی ہوئی جذعہ ہے۔ بکریوں میں سے۔ آپ نے فرمایا تب تو اس کو ذبح کر لیکن یہ رعایت صرف تیرے لیے ہے دوسرے کے لیے ایسا کرنا درست نہ ہو گا۔

قربانی میں کون سا جانور مکروہ ہے

حفص بن عمر، شعبہ، سلیمان بن عبدالرحمن، حضرت عبید بن فیروز سے روایت ہے کہ میں نے حضرت براء بن عازب سے پوچھا کہ قربانی کے لیے کس طرح کا جانور درست نہیں ہے۔ انھوں نے کہا کہ رسول اللہ صلی اللہ علیہ و آلہ و سلم ہمارے درمیان خطبہ دینے کھڑے ہوئے تو آپ نے اپنی انگلیوں سے اشارہ کر کے فرمایا کہ چار طرح کے جانور درست نہیں ہیں۔ حضرت براء کہتے ہیں کہ میری انگلیاں آپ کی انگلیوں سے چھوٹی ہیں اور میری انگلیوں کی پوریں بھی آپ کی انگلیوں کی پوروں سے چھوٹی اور حقیر ہیں۔ آپ نے فرمایا قربانی کے لیے چار طرح کے جانور درست نہیں ہیں ایک وہ جس کا کانا پن یا بھینگا پن بالکل ظاہر ہو۔ دوسرے وہ جو دیکھنے سے ہی بیمار لگتا ہو اور تیسرا وہ جس کا لنگڑا پن بالکل ظاہر ہو چوتھا وہ بوڑھا اور کمزور جانور جس کی ہڈی میں گودا نہ ہو۔ حضرت براء کہتے ہیں کہ میں نے عرض کیا مجھے تو جانور بھی برا لگتا ہے جس کی عمر کم ہو۔ آپ نے فرمایا جو تجھے برا لگے تو اس کو رہنے دے مگر کسی دوسرے کو اس سے منع نہ کر۔

ابراہیم بن موسی، علی بن بحر، عیسی، ثور، ابو حمید، حضرت یزید ذومصری سے روایت ہے کہ میں عتبہ بن عبدالسلمی کے پاس آیا اور کہا اے ابو الولید! میں قربانی کے لیے جانور ڈھونڈ نے نکلا ہوں مگر مجھے کوئی جانور پسند نہیں آیا۔ بجز ایک بکری کے جس کا ایک دانت ٹوٹا ہوا تھا لیکن مجھے وہ قربانی کے لیے مناسب نہ لگی۔ اب بتاؤ تم کیا کہتے ہو؟ وہ بولے تم وہ بکری میرے لیے کیوں نہ لیتے آئے۔ میں نے کہا سبحان اللہ! تمہارے لیے جائز اور میرے لیے ناجائز۔ انھوں نے کہا ہاں تمہیں شک ہے لیکن مجھے شک نہیں کیونکہ رسول اللہ صلی اللہ علیہ و آلہ و سلم نے کسی جانور کی قربانی سے منع نہیں کیا۔ سوائے الْمُصْفَرَّۃ وَالْمُسْتَأْصَلَۃ وَالْبَخْقَاءِ وَالْمُشَیعَۃ اور کسرائے اور مصفرہ اس کو کہتے ہیں کہ جس کا کان اتنا کٹا ہوا ہو کہ اس کے کان کا سوراخ نظر آنے لگے اور مستاصلہ وہ ہے جس کا سینگ جڑ سے اکھڑ گیا ہو اور بخقاء وہ ہے جس کی آنکھ کی بینائی جاتی رہی ہو اور مشیّعہ وہ ہے جو لاغری اور کمزوری کی وجہ سے دوسری بکریوں کے ساتھ نہ چل سکتی ہو اور کسرائے سے وہ مراد ہے جس کا کوئی عضو ٹوٹا ہوا ہو۔

عبد اللہ بن محمد، زہیر، ابو اسحاق ، شریح بن نعمان، حضرت علی سے روایت ہے کہ رسول اللہ صلی اللہ علیہ و آلہ و سلم نے ہمیں حکم فرمایا کہ قربانی کے جانور کی آنکھ کان کی اچھی طرح دیکھ بھال کر لیں (یعنی اس میں ایسا نقص نہ ہو جس کی بنا پر قربانی درست نہ ٹھہرے) اور نہ یک چشم جانور کی قربانی کریں اور اسی طرح مقابلہ مدابرہ خرقاء اور شرقاء کی بھی قربانی نہ کریں۔ زہیر کہتے ہیں کہ میں نے ابو اسحاق سے عضباء کے بارے میں ذکر کیا تو انھوں نے کہا نہیں! میں نے پھر پوچھا مقابلہ کس کو کہتے ہیں! انھوں نے کہا جس کا کان اگلی طرف سے کٹا ہوا ہو۔ پھر میں نے پوچھا کہ مدابرہ کس کو کہتے ہیں؟ انھوں نے کہا جس کا کان پچھلی طرف سے کٹا ہوا ہو۔ پھر میں نے پوچھا کہ شرقاء کس کو کہتے ہیں؟ انہوں نے کہا جس کے کان چرے ہوئے ہوں۔ پھر میں نے پوچھا کہ خرقاء کس کو کہتے ہیں؟ تو انھوں نے کہا جس کے کان کسی طرف سے پھٹے ہوئے ہوں۔

مسلم بن ابراہیم، ہشام، قتادہ، جری بن کلیب، حضرت علی سے روایت ہے کہ رسول اللہ صلی اللہ علیہ و آلہ و سلم نے عضباء کی قربانی سے منع فرمایا (یعنی جس کے کان کٹے ہوئے اور سینگ ٹوٹے ہوئے ہوں) ابو داؤد کہتے ہیں کہ جری سدوسی بصری ہیں ان سے قتادہ کے سوا کسی نے حدیث روایت نہیں کی۔

مسدد، یحیی، ہشام، حضرت قتادہ سے روایت ہے کہ میں نے سعید بن مسیب سے پوچھا کہ اعضب کس کو کہتے ہیں؟ انھوں نے کہا جس کا کان نصف یا نصف سے زیادہ کٹا ہوا ہو۔

اونٹ گائے اور بھینس وغیرہ کی قربانی کتنے افراد کی طرف سے ہو سکتی ہے؟

احمد بن حنبل، ہشیم، عبدالملک، عطاء، حضرت جابر بن عبداللہ سے روایت ہے کہ ہم رسول اللہ صلی اللہ علیہ و آلہ و سلم کے زمانہ میں تمتع کرتے تھے یعنی گائے کی قربانی سات آدمیوں کی طرف سے کرتے تھے اسی طرح اونٹ کی بھی قربانی سات آدمیوں کی طرف سے کرتے تھے۔ ہم سب اس میں شریک ہوتے تھے۔

موسیٰ بن اسماعیل، حماد، قیس، عطاء، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم نے فرمایا گائے سات آدمیوں کی طرف سے کافی ہوتی ہے اور اونٹ بھی سات آدمیوں کی طرف سے کافی ہوتا ہے۔

قعنبی، مالک، ابو زبیر، حضرت جابر بن عبداللہ سے روایت ہے کہ ہم نے حدیبیہ والے سال میں رسول اللہ صل اللہ علیہ و سلم کے ساتھ آدمیوں کی طرف سے ایک اونٹ نحر کیا اور گائے بھی سات آدمیوں کی طرف سے قربان کی

کئی آدمیوں کی طرف سے ایک بکری کی قربانی

قتیبہ بن سعید، یعقوب، اسکندر، عمرو بن مطلب، حضرت جابر بن عبداللہ سے روایت ہے کہ عید الضحیٰ کے موقعہ پر میں رسول اللہ صلی اللہ علیہ و آلہ و سلم کے ساتھ عید گاہ میں موجود تھا۔ جب آپ خطبہ سے فارغ ہوئے تو منبر سے اترے اور آپ کے پاس ایک مینڈھا لایا گیا۔ آپ نے اسے اپنے دست مبارک سے ذبح کیا اور فرمایا بِسْمِ اللَّهِ وَاللَّهُ أَکْبَرُ یہ میری طرف سے ہے اور میری امت میں اس شخص کی طرف سے ہے جس نے قربانی نہیں کی۔

امام اپنی قربانی عید گاہ میں ذبح کرے

عثمان بن ابی شیبہ، ابو اسامہ، نافع، حضرت ابن عمر سے روایت ہے کہ رسول اللہ صلی اللہ علیہ و آلہ و سلم اپنی قربانی عید گاہ ہی میں ذبح کرتے تھے راوی کا بیان ہے کہ حضرت عبداللہ ابن عمر بھی ایسا ہی کرتے تھے۔

قربانی کے گوشت کو رکھ چھوڑنا

قعنبی، مالک، عبداللہ بن ابی بکر، عمرۃ بنت عبدالرحمن، حضرت عائشہ سے روایت ہے کہ رسول اللہ صلی اللہ علیہ و آلہ و سلم کے زمانہ میں بقر عید کے موقعہ پر جنگل کے رہنے والے کچھ لوگ آئے۔ آپ نے لوگوں سے فرمایا تین دن کی ضرورت کے بقدر گوشت رکھ لو اور باقی صدقہ کر دو۔ اس کے بعد لوگوں نے آپ سے عرض کیا یا رسول اللہ! اس سے پہلے لوگ اپنی قربانیوں سے نفع اٹھاتے تھے۔ ان کی چربی اٹھا رکھتے اور ان کی کھالوں کی مشکیں بناتے۔ آپ نے فرمایا تو اب کیا بات ہوئی۔ لوگوں نے عرض کیا یا رسول اللہ! اب آپ نے تین دن سے زائد گوشت رکھنے کی ممانعت فرما دی۔ آپ نے فرمایا میں نے تو محض اس لیے منع فرمایا تھا کہ کچھ مسکین لوگ جنگل سے آ گئے تھے لہٰذا اب تم گوشت کھاؤ صدقہ دو اور جمع کر کے بھی رکھ سکتے ہو۔

مسدد، یزید بن زریع، خالد، ابو ملیح، حضرت نبیشہ سے روایت ہے کہ رسول اللہ صلی اللہ علیہ و آلہ و سلم نے فرمایا میں نے تم کو تین دن سے زائد قربانی کا گوشت رکھنے سے منع فرمایا تھا تاکہ وہ گوشت سب تک پہنچ جائے۔ اب اللہ تعالی نے گنجائش دی ہے تو کھاؤ اور اٹھا کر بھی رکھو اور صدقہ کر کے ثواب بھی کماؤ اور یاد رکھو کہ یہ دن کھانے پینے اور یاد الٰہی کے ہیں۔ (یعنی ان دنوں میں روزہ رکھنا درست نہیں)

قربانی کے جانور پر شفقت کرنا

مسلم بن ابراہیم، شعبہ، خالد، ابو قلابہ، ابو اشعث، حضرت شداد بن اوس سے روایت ہے کہ میں نے رسول اللہ صلی اللہ علیہ و آلہ و سلم سے دو خصلتوں کے بارے میں سنا ہے۔ ایک تو یہ کہ اللہ نے تم پر ہر معاملہ میں احسان کو لازم کیا ہے (حتی کہ قتل میں بھی) لہٰذا جب تم کسی کو (قصاص وغیرہ میں) قتل کرو تو اچھی طرح قتل کرو (یعنی ترسا کر اور تڑپا کر نہ مارو بلکہ اس کے قتل سے جلد از جلد فراغت حاصل کرو) دوسرے یہ کہ جب کسی جانور کو ذبح کرو تو اچھی طرح ذبح کرو یعنی تمہیں چاہئے کہ ذبح سے پہلے چھری کو تیز کر لو اور ذبح کر نے میں راحت پہنچاؤ۔

حفص بن عمر، ہمام، قتادہ، حسن، حضرت سمرہ سے روایت ہے کہ رسول اللہ صلی اللہ علیہ و آلہ و سلم نے فرمایا ہر ایک لڑکا اپنے عقیقہ کے بدلہ میں گروی رکھا ہوا ہے ساتویں دن اس کی طرف سے قربانی کی جائے۔ اس کا سر مونڈا جائے اور اس کے سر پر قربانی کا خون لگایا جائے۔ حضرت قتادہ سے جب کوئی پوچھتا کہ سر پر خون کیسے لگایا جائے تو وہ کہتے کہ جب عقیقہ کا جانور ذبح ہو تو اس کے بالوں کا ایک گچھا لے کر رگوں پر رکھ دیا جائے پھر وہ گچھا بچہ کی چند یا پر رکھا جائے یہاں تک کہ دھاگہ کی مانند اس کے سر سے خون بہنے لگے۔ اس کے بعد اس کا سر دھو کر اس کے بال مونڈ دئیے جائیں ابو داؤد کہتے ہیں کہ سر پر خون لگانا ہمام کا وہم ہے روایت کر نے والوں نے یسمّی کہا تھا اور ہمام نے یدمی کر دیا۔ ابو داؤد کہتے ہیں کہ اس پر کسی کا عمل نہیں ہے۔

ابو ولید، شعبہ، حضرت ہشام بن زید سے روایت ہے کہ میں حضرت انس بن مالک کے ساتھ حکم بن ایوب کے پاس گیا تو دیکھا کہ چند جوانوں نے (یا یہ کہا کہ چند غلاموں نے) ایک مرغی کو نشانہ بنا رکھا ہے اور اس پر تیر اندازی کر رہے ہیں۔ یہ دیکھ کر حضرت انس نے ایک حدیث بیان فرمائی کہ رسول اللہ صلی اللہ علیہ و آلہ و سلم نے جانوروں کو اس طرح باندھ کر مار نے سے منع فرمایا ہے۔

ابن مثنی، ابن عدی، سعید، قتادہ، حسن، حضرت سمرہ بن جندب سے روایت ہے کہ رسول اللہ صلی اللہ علیہ و آلہ و سلم نے فرمایا ہر لڑکا اپنے عقیقہ کے بدلہ میں گروی رکھا ہوا ہے (لہذا) اس کی طرف سے ساتویں دن قربانی کی جائے اس کا سر مونڈا جائے اور اس کا نام رکھا جائے۔ ابو داؤد کہتے ہیں کہ (لفظ یدمی سے) یسمّی صحیح ہے اسی طرح سلام بن ابی مطیع نے بواسطہ قتادہ ایاس بن ذغفل اور اشعث حضرت حسن سے روایت کیا ہے۔

حسن بن علی، عبدالرزاق، ہشام بن حسان، حفصہ بنت سیرین، حضرت سلمان بن عامر ضبی سے روایت ہے کہ رسول اللہ صلی اللہ علیہ و آلہ و سلم نے فرمایا لڑکے کے لیے عقیقہ ہے لہٰذا اس کی طرف سے قربانی کرو اور اس کی تکلیف دور کرو۔

ابو داؤد یحیی بن خلف، عبدالاعلی، ہشام، حضرت حسن سے روایت ہے کہ تکلیف دو کر نے سے مراد اس کا سر مونڈنا ہے۔

ابو معمر، عبداللہ بن عمرو، عبدالوارث، ایوب، عکرمہ، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے حضرت حسن اور حسین کی طرف سے ایک ایک دنبہ ذبح کیا تھا۔

قعنبی، داؤد بن قیس، حضرت عمرو بن شعیب بسند والد بواسطہ دادا روایت کرتے ہیں کہ رسول اللہ صلی اللہ علیہ و آلہ و سلم سے عقیقہ کے متعلق دریافت کیا گیا تو آپ نے فرمایا اللہ تعالی عقوق (والدین کی نافرمانی) کو پسند نہیں فرماتا۔ اسی لیے آپ نے اس نام کو پسند نہیں فرمایا جس کے بیٹا ہو تو وہ اس کی طرف سے قربانی کرے۔ پس لڑکے کی طرف سے دو برابر کی بکریاں ذبح کی جائیں اور لڑکی کی طرف سے ایک بکری۔ پھر آپ سے فرع کے بارے میں پوچھا گیا تو آپ نے فرمایا فرع حق ہے یعنی ثابت ہے (یہ حکم ابتداء میں تھا بعد میں منسوخ ہو گیا جیسا کہ پہلے گزر چکا ہے) اگر تم اس کو چھوڑ دو یہاں تک کہ وہ ایک سال کا یا دو سال کا جوان اونٹ ہو جائے پس تم اس کو کسی بیوہ عورت کو دے دو یاراہ خدا میں سواری کے لیے دے دو۔ یہ اس سے بہتر ہے کہ اس کو اس حال میں ذبح کیا جائے کہ اس کا گوشت اس کے بالوں سے چمٹا ہوا ہو اور اپنے برتن کو الٹ دو اور اس کی ماں کو دیوانہ بنا دو۔

احمد بن محمد بن ثابت، علی بن حسین، حضرت عبداللہ بن بریدہ کے والد بریدہ سے روایت ہے کہ زمانہ جاہلیت میں جب ہم میں سے کسی کے یہاں لڑکا پیدا ہوتا تو وہ ایک بکری ذبح کرتا اور بچہ کے سر پر بکری کا خون لگاتا۔ پھر جب اللہ نے ہمیں اسلام سے مشرف فرمایا تو ہم بکری ذبح کرتے اور بچہ کا سر مونڈتے اور اس کے سر پر زعفران ملتے۔



شکار کا بیان

شکار وغیرہ کے لیے کُتّا پالنا

حسن بن علی، عبدالرزاق، معمر، زہری، ابو سلمہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص کتا پالے گا تو ہر روز اس کے اجر میں سے ایک قیراط کے برابر کم ہوتا رہے گا سوائے اس شخص کے جو کتا پالے چوپایوں کی حفاظت کی خاطر یا شکار کی غرض سے یا کھیت وباغ کی حفاظت کے لیے۔

مسدد، یزید، یونس، حسن، حضرت عبداللہ بن مغفل سے روایت ہے کہ رسول اللہ صلی اللہ علیہ و آلہ و سلم نے فرمایا اگر کتے بھی جماعتوں میں سے ایک جماعت نہ ہوتے (یعنی اللہ کی مخلوق میں سے ایک مخلوق نہ ہوتے) تو میں ان سب کو ہلاک کر نے کا حکم دے دیتا۔ پس اب صرف کالے کتوں کو ہلاک کر دو (اور باقی کو چھوڑ دو)

یحیی بن خلف، ابو عاصم، جریج، ابو زبیر، حضرت جابر سے روایت ہے کہ رسول اللہ صلی اللہ علیہ و آلہ و سلم نے کتوں کو مار ڈالنے کا حکم فرمایا یہاں تک کہ اگر کوئی عورت جنگل سے کتوں کو لے کر آتی تو ہم اس کو مار ڈالتے لیکن بعد میں آپ نے ان کو مار ڈالنے سے منع فرما دیا اور فرمایا صرف خالص سیاہ کتے کو مار ڈالو۔

سدھائے ہوئے کتے اور تیر سے شکار کر نے کا بیان

محمد بن عیسی، جریر، منصور، ابراہیم، ہمام، حضرت عدی بن حاتم سے روایت ہے کہ میں نے رسول اللہ صلی اللہ علیہ و آلہ و سلم سے دریافت کیا کہ میں سدھائے ہوئے کتوں کو شکار کی غرض سے چھوڑتا ہوں تو وہ شکار کو میرے لیے پکڑ رکھتے ہیں (یعنی اس میں خود نہیں کھاتے) تو کیا میں ایسے شکار کو کھالوں؟ آپ نے فرمایا اگر تو نے شکار پر سدھائے ہوئے کتے کو اللہ کا نام لے کر چھوڑا ہے تو تو اس شکار کو کھا لے جس کو وہ تیرے لیے پکڑ رکھیں۔ میں نے عرض کیا اگرچہ وہ شکار کو مار ڈالیں تب بھی؟ آپ نے فرمایا ہاں تب بھی بشرطیکہ اس کے شکار میں کوئی دوسرا کتا شریک نہ ہو (یعنی کوئی ایسا کتا شریک نہ ہو جو سدھایا ہوا نہ ہو یا اس کو چھوڑتے وقت بسم اللہ نہ پڑھی گئی ہو) عدی کہتے ہیں کہ پھر میں نے دریافت کیا کہ میں شکار پر معراض(ایک وزن دار شے جس میں دھار نہیں ہوتی) پھینکتا ہوں جو اس کو جا لگتی ہے تو کیا میں اس کو بھی کھا سکتا ہوں؟ آپ نے فرمایا اگر تو نے معراض کو اللہ کا نام لے کر پھینکا اور وہ شکار کو لگ کر اس کے جسم کو پھاڑ دے تو کھا لے اور وہ اس طرح لگا جس سے وہ پھٹا نہیں (بلکہ چوٹ سے مر گیا) تو مت کھا۔

ہناد بن سری، ابن فضیل، بیان، عامر، حضرت عدی بن حاتم سے روایت ہے کہ میں نے رسول اللہ صلی اللہ علیہ و آلہ و سلم سے عرض کیا کہ ہم ان (سدھائے ہوئے) کتوں کے ذریعہ شکار کرتے ہیں۔ آپ نے فرمایا جب تو شکار پر سدھائے ہوئے کتوں کو اللہ کا نام لے کر چھوڑے تو تو اس کو کھا جو اس نے تیرے لیے پکڑ رکھا ہو اگرچہ وہ کتا اس جانور کو جان سے ہی کیوں نہ مار ڈالے مگر شرط یہ ہے کہ وہ اس میں سے نہ کھائے اور اگر کتا اس میں سے کھا لے تو تو پھر اس شکار کو مت کھا کیونکہ اس صورت میں احتمال ہے کہ شکار اس نے اپنے لیے پکڑا ہو۔

موسیٰ بن اسماعیل، حماد، عاصم، شعبی، حضرت عدی بن حاتم سے روایت ہے کہ رسول اللہ صلی اللہ علیہ و آلہ و سلم نے فرمایا اگر تو نے اللہ کا نام لے کر شکار پر تیر پھینکا اور اس کو اگلے دن پایا (یعنی شکار تیر کھا کر بھاگ نکلا اور اگلے دن ملا) لیکن پانی میں نہیں پایا اور اس پر تیرے تیر کے سوا کسی اور چیز کا نشان نہیں پایا گیا تو اس کو کھا اور اگر تیرے کتے کے سوا اس کے شکار میں کوئی دوسرا کتا بھی شامل ہو گیا تو پھر مت کھا کیونکہ تو نہیں جانتا (اس کو کس نے مارا؟) ممکن ہے اس کو اس کتے نے مارا ہو جو سدھایا ہوا نہیں تھا۔

محمد بن یحیی بن فارس، احمد بن حنبل، یحیی بن زکریا، ابن ابی زائدہ، حضرت عدی بن حاتم سے روایت ہے کہ رسول اللہ صلی اللہ علیہ و آلہ و سلم نے فرمایا اگر تیرا تیر کھایا ہوا شکار پانی میں گر کر ڈوب جائے اور مر جائے تو پھر اس کو مت کھا۔

عثمان بن ابی شیبہ، عبداللہ بن نمیر، مجاہد، شعبی، حضرت عدی بن حاتم سے روایت ہے کہ رسول اللہ صلی اللہ علیہ و آلہ و سلم نے فرمایا جس کتے یا باز کو تو نے شکار کی تعلیم دی اور پھر اس کو اللہ کا نام لے کر شکار پر چھوڑا تو تو اس شکار کو کھا جس کو اس نے تیرے لیے پکڑ رکھا ہو۔ عدی کہتے ہیں میں نے عرض کیا یا رسول اللہ! خواہ اس (کتے یا باز) نے اس کو جان سے ہی مار ڈالا ہو؟ آپ نے فرمایا اگر اس (کتے یا باز) نے اس کو جان سے مار ڈالا مگر خود اس میں سے کچھ کھایا نہیں تو گو یا اس نے اس کو تیرے ہی لیے پکڑا تھا۔ (لہٰذا وہ حلال ہے)

محمد بن عیسی، ہشیم، داؤد بن عمرو، بسر بن عبید اللہ، ابو ادریس، حضرت ابو ثعلبہ خشنی سے روایت ہے کہ رسول اللہ صلی اللہ علیہ و آلہ و سلم نے شکاری کتے کے ذریعہ شکار کے متعلق فرمایا کہ اگر تو نے اپنے کتے کو (شکار پر) اللہ کا نام لے کر چھوڑا تو اس کا کیا ہوا شکار کھا اگرچہ اس نے بھی اس میں سے کھا لیا ہو۔ اسی طرح اس شکار کو کھا جو تو تیر سے مارے۔

حسین بن معاذ بن خلیف، عبدالاعلی، داؤد، عامر، حضرت عدی بن حاتم سے روایت ہے کہ میں نے عرض کیا یا رسول اللہ! ہم میں سے ایک شخص شکار کو تیر کا نشانہ بناتا ہے اور دو یا تین دن تک اس کو ڈھونڈتا رہتا ہے اور پھر اس کو مردہ حالت میں پاتا ہے مگر اس کے جسم میں اس کا تیر گڑا ملتا ہے تو کیا وہ اس کو کھائے؟ آپ نے فرمایا ہاں اگر وہ چاہے۔ یا یہ فرمایا اگر چاہے تو کھا سکتا ہے۔

محمد بن کثیر، شعیب، عبداللہ بن ابی سفر، حضرت عدی بن حاتم سے روایت ہے کہ میں نے رسول اللہ صلی اللہ علیہ و آلہ و سلم سے معراض (بے پر کا تیر) کے بارے میں سوال کیا (یعنی کیا اس کے ذریعہ کیا ہوا شکار حلال ہے یا نہیں؟) تو آپ نے فرمایا اگر وہ تیر اپنی تیزی سے لگا تو کھا اور اگر ٹیڑھا ہو کر لگا تو مت کھا کیونکہ اس صورت میں وہ موقوذہ (چوٹ کھا کر مرا ہوا) ہے (جو قرآن کی رو سے حرام ہے) حضرت عدی کہتے ہیں کہ پھر میں نے پوچھا کہ میں اپنے کتے کو (شکار پر) چھوڑتا ہوں آپ نے فرمایا اگر تو نے بسم اللہ پڑھ کر چھوڑا تھا تو تو کھا ورنہ نہیں۔ اور اگر کتے نے شکار میں سے کھا لیا ہو تب بھی مت کھا کیونکہ اس صورت میں اس نے اپنے لیے شکار کیا تھا (نہ کہ تیرے لیے) پھر میں نے پوچھا کہ میں شکار پر اپنا کتا چھوڑتا ہوں اور پھر دوسرا کتابھی پاتا ہوں (اس صورت میں کیا حکم ہے؟ آپ نے فرمایا نہ کھا کیونکہ تو نے بسم اللہ اپنے کتے پر پڑھی تھی (نہ کہ دوسرے کتے پر)۔

ہناد بن سری، ابن مبارک، حیوۃ بن شریح، ربیعہ بن یزید، ابو ادریس، حضرت ابو ثعلبہ خشنی سے روایت ہے کہ میں نے عرض کیا یا رسول اللہ! میں سدھائے ہوئے کتے کے ذریعہ شکار کرتا ہوں اور ایسے کتے سے بھی جو سدھایا ہوا نہیں ہوتا۔ آپ نے فرمایا جو تو اپنے سدھائے ہوئے کتے کے ذریعہ شکار کرے تو اس پر بسم اللہ پڑھ اور کھا اور اگر تو غیر سدھائے ہوئے کتے کے ذریعہ شکار کرے اور اس کے ذبح کو پائے (یعنی شکار کو زندہ پائے اور پھر ذبح کرے) تو کھا۔ (ور نہ نہیں)

محمد بن مصفی، محمد بن حرب، ابو علی، ابو داؤد، محمد بن مصفی، بقیہ، حضرت ابو ثعلبہ خشنی سے روایت ہے کہ رسول اللہ صلی اللہ علیہ و آلہ و سلم نے مجھ سے فرمایا اے ابو ثعلبہ! اس جانور کو کھا جو تو اپنے تیر سے شکار کرے یا کتے کے ذریعہ شکار کرے۔ ابن حرب کی روایت میں کتے کے ساتھ سدھے ہونے کی شرط مذکور ہے اور تیر کے بجائے ہاتھ کا ذکر ہے پس کھا اس کو ذبح کیے ہوئے یا بغیر ذبح کیے ہوئے۔

محمد بن منہال، یزید بن زریع، حبیب، عمرو بن شعیب، حضرت عمرو بن العاص سے روایت ہے کہ اعرابی نے جس کا نام ابو ثعلبہ تھا رسول اللہ صلی اللہ علیہ و آلہ و سلم سے عرض کیا یا رسول اللہ! میرے پاس شکار کے سدھائے ہوئے کتے ہیں آپ ان کے شکار کے بارے میں ارشاد فرمائیے۔ آپ نے فرمایا اگر تیرے پاس سدھائے ہوئے شکار کے کتے ہیں تو اس جانور کو کھا جس کو انھوں نے تیرے لیے پکڑ رکھا ہو۔ ابو ثعلبہ نے پوچھا خواہ میں اس کو ذبح کر سکوں یا نہ کر سکوں؟ آپ نے فرمایا ہاں ابو ثعلبہ نے پوچھا خواہ کتے اس شکار میں سے کھا لیں؟ آپ فرمایا ہاں اگرچہ وہ اس میں سے کھا لیں۔ پھر انھوں نے عرض کیا میرے تیر کمان کے ذریعہ شکار کے متعلق بھی حکم ارشاد فرمایئے۔ آپ نے فرمایا جو تیر کمان کمائے اس میں سے کھا خواہ ذبح ہو یا نہ ہو۔ پھر پوچھا (اگر وہ شکار میرا تیر کھا کر) میری نظروں سے غائب ہو جائے۔ آپ نے فرمایا ہاں اگرچہ وہ تیری نظروں سے غائب ہو جائے جب تک کہ سڑے نہیں اور تیرے تیر کے سوا کوئی اور چوٹ اس پر ظاہر نہ ہو۔ سائل نے پھر پوچھا کہ مجو سیوں کے برتن کے بارے میں بھی ارشاد فرمائیے ان کو دھو لو پھر اس میں کھالو۔

زندہ جانور کے جسم کے گوشت کا ٹکڑا حرام ہے

عثمان بن ابی شیبہ، ہاشم بن قاسم، عبدالرحمن بن عبداللہ بن دینار، زید بن اسلم، حضرت ابو واقد سے روایت ہے کہ رسول اللہ صلی اللہ علیہ و آلہ و سلم نے فرمایا جو گوشت زندہ جانور کے جسم سے کاٹا جائے وہ مردار ہے۔


شکار کو مشغلہ بنا لینا کیسا ہے؟

مسدد، یحیی، سفیان، ابو موسی، وہب بن منبہ، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص جنگل میں رہے گا اس کا دل سخت ہو جائے گا۔ اور جو شکار ہی کے پیچھے رہے گا وہ (دین کے کاموں سے) غافل ہو جائے گا اور جو شخص بادشاہ کے پاس آمد و رفت رکھے گا وہ فتنہ میں مبتلا ہو جائے گا۔

یحیی بن معین، حماد بن خالد، معاویہ بن صالح، عبدالرحمن بن جبیر بن نفیر، حضرت ابو ثعلبہ خشنی سے روایت ہے کہ نبی صلی اللہ علیہ و آلہ و سلم نے فرمایا جب تم شکار پر تیر چلاؤ اور پھر تین دن کے بعد اس کو (مردہ) پاؤ اس حالت میں کہ اس کے جسم میں تمہارا تیر پیوست ہو تو تم اس کو کھاؤ بشرطیکہ سڑا نہ ہو۔



وصیتوں کا بیان

مسدد بن مسرہد، یحیی، عیبد اللہ، نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے فرمایا کسی مسلمان کے لیے یہ بات مناسب نہیں ہے کہ اس کے پاس کوئی قابل وصیت چیز موجود ہو اور وہ پھر بھی دو راتیں اس حال میں گزارے کہ اس کے پاس اس کی وصیت لکھی ہوئی موجود نہ ہو۔

وصیتوں کا بیان

مسدد، محمد بن علاء، ابو معاویہ، اعمش، ابو وائل، مسروق، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے نہ درہم و دینار چھوڑے اور نہ اونٹ و بکریاں اور نہ ہی کسی چیز (مال و خلافت) کی وصیت فرمائی

جو وصیت درست نہیں اس کا بیان

عثمان بن ابی شیبہ، ابن ابی خلف، سفیان، زہری، عامر بن سعد، حضرت سعد بن ابی وقاص سے روایت ہے کہ ایک مرتبہ وہ سخت بیمار پڑے تو رسول اللہ صلی اللہ علیہ و آلہ و سلم ان کی عیادت کے لیے تشریف لائے وہ کہتے ہیں کہ میں نے عرض کیا یا رسول اللہ! میرے پاس بہت سا مال ہے اور میرے وارثوں میں صرف ایک بیٹی ہے تو کیا میں اپنا دو تہائی مال راہ خدا میں صدقہ کر دوں؟ فرمایا نہیں پھر پوچھا کیا ایک تہائی مال صدقہ کر دوں؟ آپ نے فرمایا ہاں ایک تہائی مال صدقہ کر سکتے ہو اور تہائی بھی بہت ہے نیز فرمایا تیرے لیے اپنے بعد اپنے وارثوں کو مفلس و محتاج بنا کر چھوڑ جانے سے بہتر ہے کہ تو ان کو خوشحال چھوڑ کر جائے اور تو جو چیز بھی رضائے الٰہی کی خاطر صرف کرے گا تجھے اس کا اجر ضرور ملے گا حتی کہ اگر تو اپنی بیوی کے منہ میں اپنے ہاتھ سے لقمہ دے گا اس کا بھی تجھے ثواب ملے گا۔ حضرت سعد کہتے ہیں کہ پھر میں نے عرض کیا یا رسول اللہ! (میں اپنی بیماری کی بنا پر) کیا ہجرت میں بھی پیچھے رہ جاؤں گا (یعنی میں اس کے ثواب سے بھی محروم رہوں گا) آپ نے فرمایا اگر تو ہجرت سے رہ جائے گا تو کیا ہوا؟ خوشنودی رب کی خاطر کام کرتے رہنا یہی تیری ترقی درجات کا سبب بن جائے گا۔ اور شاید تو زندہ رہے یہاں تک کہ کوئی قوم تجھ سے فائدہ اٹھائے اور کچھ دوسرے لوگ نقصان اٹھائیں۔ اس کے بعد آپ نے یہ دعا فرمائی۔ اے اللہ! میرے اصحاب کی ہجرت پوری فرما اور تو ان کو الٹے پاؤں مت پھیر۔ راوی کا بیان ہے کہ سعید بن خولہ مصیبت زدہ تھے اور مکہ ہی میں وفات پائی جس کا رسول اللہ صلی اللہ علیہ و آلہ و سلم کو افسوس رہا۔

صحت و تندرستی کی حالت میں صدقہ کر نے کی فضیلت

مسدد، عبدالواحد بن زیاد، عمارہ بن قعقعاع، ابو زرعہ بن عمرو بن جریر، حضرت ابو ہریرہ سے روایت ہے کہ ایک شخص نے رسول اللہ صلی اللہ علیہ و آلہ و سلم سے دریافت کیا کہ کون سا صدقہ افضل ہے آپ نے فرمایا وہ صدقہ جو تندرستی کی حالت میں کرے جب کہ تجھے زندگی کی تمنا ہو اور تنگدستی کا خوف ہو۔ یہ نہیں ہونا چاہئے کہ تو صدقہ دینے سے رکا رہے یہاں تک کہ جان حلق میں آ جائے اور پھر کہے کہ فلاں چیز فلاں کو دے دو اور فلاں کو اتنا اور اتنا دے دو۔ حالانکہ اب وہ مال دوسروں کا ہو چکا ہے۔

احمد بن صالح، ابن ابی فدیک، ابن ابی ذئب، شرحبیل، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم نے فرمایا آدمی اگر اپنی زندگی میں (تندرستی کی حالت میں) ایک درہم صدقہ کرے تو وہ ان سو درہموں سے بہتر ہے جو مرتے وقت صدقہ کیے جائیں۔

وصیت سے کسی کو نقصان پہنچانا مکروہ ہے

عبدہ بن عبد اللہ، عبدالصمد، نصر بن علی، اشعث بن جابر، شہر بن حوشب، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا مرد یا عورت ساٹھ سال تک اللہ کی عبادت کرتے ہیں پھر جب ان کی موت کا وقت قریب آتا ہے تو وصیت کر کے وارثوں کو نقصان پہنچاتے ہیں پس ان کے لیے جہنم واجب ہو جاتی ہے شہر بن حوشب کہتے ہیں کہ یہ حدیث بیان کر نے کے بعد ابو ہریرہ نے میرے سامنے قرآن کی آیت (مِّنْۢ بَعْدِ وَصِیۃ تُوْصُوْنَ بِھَآ اَوْ دَینٍ ۭ وَاِنْ كَانَ رَجُلٌ یوْرَثُ كَلٰلَۃ اَوِ امْرَاَۃ وَّلَهٗٓ اَخٌ اَوْ اُخْتٌ فَلِكُلِّ وَاحِدٍ مِّنْهُمَا السُّدُسُ ۚ فَاِنْ كَانُوْٓا اَكْثَرَ مِنْ ذٰلِكَ فَھُمْ شُرَكَاۗءُ فِی الثُّلُثِ مِنْۢ بَعْدِ وَصِیۃ یوْصٰى بِھَآ اَوْ دَینٍ ۙغَیرَ مُضَاۗرٍّ ۚ وَصِیۃ مِّنَ اللّٰهِ ۭ وَاللّٰهُ عَلِیمٌ حَلِیمٌ ) 4۔ النساء:12) تک پڑھی۔ ابو داؤد کہتے ہیں کہ اشعث بن جابر نصر بن علی کے دادا ہیں۔

وصی بننا کیسا ہے؟

حسن بن علی، عبدالرحمن، سعید بن ابی ایوب، عبید اللہ بن ابی جعفر، سالم بن ابی سالم، حضرت ابو ذر سے روایت ہے کہ رسول اللہ صلی اللہ علیہ و آلہ و سلم نے مجھ سے فرمایا میں تجھے کمزور پاتا ہوں اور میں تیرے لیے بھی وہی پسند کرتا ہوں جو اپنے لیے پسند کرتا ہوں۔ پس تو دو آدمیوں کے اوپر بھی حاکم مت بن اور نہ یتیم کے مال کا ولی بن۔

والدین اور دوسرے عزیزوں کے حق میں وصیت کا منسوخ ہونا

احمد بن محمد، علی بن حسین بن واقد، یزید، عکرمہ، حضرت ابن عباس سے روایت ہے کہ یہ آیت (اِنْ تَرَكَ خَیرَۨا  ښ الْوَصِیۃ لِلْوَالِدَینِ وَالْاَقْرَبِینَ) 2۔ البقرۃ:180) ۔ ابتدائے اسلام میں تھی بعد میں یہ آیت میراث کی آیت سے منسوخ ہو گئی۔

وراثت کیلئے وصیّت کرنا درست نہیں

عبدالوہاب، ابن عیاش، شرحبیل بن مسلم، حضرت ابو امامہ سے روایت ہے کہ میں نے رسول اللہ صلی اللہ علیہ و آلہ و سلم سے سنا۔ آپ فرماتے تھے کہ اللہ تعالی نے ہر حق والے کو اس کا حق دے دیا ہے (یعنی آیت میراث میں ہر ایک کا حصہ مقرر کر دیا) لہٰذا اب وارث کے حق میں وصیت جائز نہیں ہے۔

یتیم کا کھانا اپنے کھانے کے ساتھ شریک کرنا

عثمان بن ابی شیبہ، جریر، عطاء، سعید بن جبیر، حضرت ابن عباس سے روایت ہے کہ جب اللہ تعالی نے یہ آیت نازل فرمائی (ترجمہ) یتیموں کے مال کے قریب بھی نہ جاؤ مگر اچھے طور سے اور یہ کہ جو لوگ یتیموں کا مال ناجائز طریقہ پر کھا رہے ہیں تو دراصل وہ اپنے پیٹ میں آگ بھر رہے ہیں۔ تو جن جن لوگوں کے پاس یتیم تھے (یعنی ان کے زیر کفالت و سرپرستی تھے) انھوں نے اپنا کھانا پینا ان کے کھانے پینے سے الگ کر لیا۔ پس اگر یتیم کا کھانا بچ جاتا وہ اس کو اٹھا کر رکھ دیتے یہاں تک کہ وہ کھانا خود اس یتیم ہی کو کھانا پڑتا یا سڑ جاتا۔ پس اس حکم پر عمل کرنا لوگوں کے لیے دشوار ہو گیا۔ لوگوں نے آنحضرت صلی اللہ علیہ و سلم سے اس کی شکایت کی تو اللہ تعالی نے یہ آیت نازل فرمائی (ترجمہ) لوگ تم سے یتیموں کے بارے میں سوال کرتے ہیں کہہ دو ان کے لیے بھلائی کرنا اچھا ہے اور اگر تم ان کے ساتھ مل جل کر رہو تو وہ تمہارے بھائی ہیں۔ اس کے بعد لوگوں نے ان کے کھانے پینے کو اپنے کھانے پینے کے ساتھ شریک کر لیا۔

یتیم کے متولی کو اس کے مال سے کس قدر لینے کا حق حاصل ہے؟

حمید بن مسعدہ، خالد بن حارث، حسین، حضرت عبداللہ بن عمرو بن العاص سے روایت ہے کہ ایک شخص رسول اللہ صلی اللہ علیہ و آلہ و سلم کی خدمت میں حاضر ہوا اور عرض کیا میں فقیر ہوں میرے پاس کچھ نہیں ہے البتہ میرے پاس ایک یتیم بچہ ہے۔ آپ نے فرمایا تو اس کے مال میں سے کھا بغیر فضول خرچی کے اور بغیر ڈرے ہوئے اس کے بڑے ہو جانے سے اور بغیر پونجی بنانے کے اس کے مال سے۔

یتیم کتنی عمر کے بچہ کو کہا جاتا ہے

احمد بن صالح، یحیی بن محمد، عبداللہ بن خالد بن سعید بن ابی مریم، سعید بن عبدالرحمن بن رقیش، حضرت علی سے روایت ہے کہ میں نے رسول اللہ صلی اللہ علیہ و آلہ و سلم سے سن کر اس بات کو یاد رکھا۔ آپ فرماتے تھے احتلام (بلوغ) کے بعد یتیمی نہیں ہے اور نہ خاموشی ہے دن بھر کی رات تک۔

یتیم کا مال کھانے کی سخت وعید

احمد بن سعید، ابن وہب، سلیمان بن بلال، ثور بن زید، ابی غیث، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا سات ہلاک کر نے والے گناہوں سے بچو۔ لوگوں نے پوچھا یا رسول اللہ! وہ سات گناہ کون سے ہیں؟ آپ صلی اللہ علیہ و سلم نے فرمایا اللہ کے ساتھ شرک کرنا جادو اور حق کے بغیر اس جان کو مارنا جس کو اللہ نے حرام قرار دیا ہے سود خوری یتیم کا مال کھانا لڑائی کے دن کافروں سے پیٹھ پھیر کر بھاگنا اور بدکاری سے ناواقف خاوند والی مومن عورتوں کو عیب لگانا۔

ابراہیم بن یعقوب، معاذ بن ہانی، حرب بن شداد، یحیی بن ابی کثیر، عبدالحمید بن سنان، عبید بن عمیر، صحابی رسول حضرت عمیر سے روایت ہے کہ ایک شخص نے پوچھا یا رسول اللہ! بڑے بڑے گناہ کون سے ہیں؟ آپ نے فرمایا وہ نو ہیں پھر راوی نے یہی اوپر والی حدیث بیان کی۔ جس میں دو گناہوں کا اضافہ مذکور ہے ایک مسلمان ماں باپ کی نافرمانی دوسرے بیت اللہ کی بے حرمتی کرنا جو تمہارا قبلہ ہے زندگی اور موت میں۔

کفن کا کپڑا بھی مردہ کے مال میں داخل ہے

محمد بن کثیر، سفیان، اعمش، ابو وائل، خباب، مصعب بن عمیر، حضرت ابو وائل سے روایت ہے کہ مصعب بن عمیر احد کے دن لڑائی میں مارے گئے اور ان کے تر کہ میں ایک کمبل کے سوا کچھ نہ تھا۔ جب ہم ان کے سر کو ڈھانپتے تو ان کے پاؤں کھل جاتے اور پاؤں ڈھکتے تو سر کھل جاتا یہ دیکھ کر آپ نے فرمایا کمبل سے ان کا سر ڈھانپ دو اور پاؤں پر اذخر (ایک گھاس) ڈال دو۔

ایک شخص کوئی چیز ہبہ کر دے اور پھر اسی چیز کو وصیت یا میراث کے ذریعہ پائے

احمد بن یونس، زہیر، عبداللہ بن عطاء، عبداللہ بن بریدہ، حضرت بریدہ سے روایت ہے کہ ایک عورت رسول اللہ صلی اللہ علیہ و آلہ و سلم کے پاس آئی اور بولی۔ میں نے اپنی ماں کو ایک لونڈی ہبہ کی تھی اب میری ماں کا انتقال ہو گیا ہے اور وہی لونڈی ترکہ میں چھوڑ گئی ہے۔ آپ نے فرمایا تیرا اجر ثابت ہو گیا اور وہ لونڈی تجھے میراث میں بھی مل گئی۔ وہ پھر بولی میری ماں مر گئی اور اس پر ایک مہینہ کے روزے واجب تھے کیا اس کی طرف سے میرا روزہ رکھنا کافی ہو گا؟ آپ نے فرمایا ہاں پھر اس نے کہا اس نے حج بھی نہ کیا تھا اگر میں اس کی طرف سے کر لوں تو کیا کافی ہو گا؟ آپ نے فرمایا ہاں (کافی ہو جائے گا)

وقف کا بیان

مسدد، یزید بن زریع، مسدد، بشر بن مفضل، مسدد، یحیی، ابن عون، نافع، حضرت ابن عمر سے روایت ہے کہ (ان کے والد) حضرت عمر کو خیبر میں ایک زمین ملی۔ وہ رسول اللہ صلی اللہ علیہ و آلہ و سلم کی خدمت میں حاضر ہوئے اور عرض کیا یا رسول اللہ! مجھے ایک ایسی زمین ملی ہے جس سے بہتر مجھے کبھی نہ ملی تھی۔ اس کے بارے میں آپ کا کیا حکم ہے؟ (یعنی کیا میں اسے صدقہ کر دوں؟ آپ نے فرمایا اگر تو چاہے تو زمین کی ملکیت روک لے اور اس کے نفع کو صدقہ کر دے۔ پس حضرت عمر نے اس کے نفع کو صدقہ کر دیا۔ (اسی کا نام وقف ہے) اس شرط پر کہ اصل زمین کو نہ بیچا جائے گا اور نہ ہبہ کیا جائے گا اور نہ وراثت میں منتقل کیا جائے گا بلکہ اس سے نفع اٹھائیں فقیر رشتہ دار غلام اپنی آزادی میں اور مسافر اور مجاہد اور بشر کی روایت میں مہمان کا بھی اضافہ ہے۔ پھر سب راوی متفق ہو گئے کہ جو شخص اس کا متولی ہے وہ معروف طریقہ پر اس میں سے کھا سکتا ہے اس میں کوئی حرج نہیں ہے اور ان دوستوں کو بھی کھلائے جو مالدار نہ ہوں۔ اور دوسری روایت میں ہے کہ وہ اس میں سے مال جمع کر نے والے نہ ہوں۔

سلیمان بن داؤد، ابن وہب، لیث، حضرت یحیی بن سعید سے روایت ہے کہ مجھے عبدالحمید نے حضرت عمر کے صدقہ کی کتاب کی نقل کر کے دی جو کہ بیٹے ہیں عبداللہ بن عمر بن الخطاب کے کہ یہ وہ کتاب ہے جو اللہ کے بندے عمر نے ثمغ کے متعلق تحریر کی (حضرت عمر کے وقف کردہ باغ یا زمین کا نام ثمغ تھا) پھر راوی نے اس حدیث کو اسی طرح روایت کیا جس طرح حدیث بالا میں نافع نے بیان کیا ہے یعنی نہ مال جوڑنے والے ہوں اس سے اور جو پھل اس کے گریں وہ فقیروں کے ہیں۔ اس کے بعد قصّہ کو بیان کیا اور یہ بھی کہا کہ اگر ثمغ کا متولی چاہے تو اس کے پھلوں کے بدلہ میں کام کے واسطے کوئی غلام خرید لے (یعنی باغ کی رکھوالی اور اس کے دوسرے کام انجام دینے کے لیے) اور اس کو لکھا معیقیت نے اور گواہی دی اس پر عبداللہ بن ارقم نے کہ شروع اللہ کا نام لے کر جو بڑا مہربان اور نہایت رحم والا ہے یہ وہ وصیت نامہ ہے جس کی وصیت اللہ کے بندے عمر نے کی جو امیرالمومنین ہیں کہ اگر مجھ پر کوئی حادثہ ہو جائے (یعنی میری وفات ہو جائے) تو ثمغ اور صرمہ بن الاکوع اور جو غلام وہاں ہے اور خیبر کے میرے سو حصے اور جو غلام وہاں ہیں اور سو حصے وہ جو رسول اللہ صلی اللہ علیہ و آلہ و سلم نے مجھ کو دیئے تھے اس وادی میں جو خیبر کے قریب ہے ان سب کی متولی تا حیات حفصہ رہے گی (حضرت عمر کی بیٹی اور آنحضرت کی زوجہ مطہرہ) پھر اس کے بعد وہ شخص جو صاحب رائے ہو اس کے خاندان والوں میں سے اس شرط پر کہ یہ مال نہ بیچا جائے اور نہ خریدا جائے بلکہ اس کو جہاں مناسب سمجھے فقیروں ناداروں اور عزیزوں میں اس کو صرف کر دے اور جو شخص اس کا متولی ہو اس کے لیے کوئی حرج نہیں ہے وہ اس میں سے کھائے یا کھلائے اور یہ کہ اس کی آمدنی سے اس حفاظت اور خدمت کے واسطے کوئی غلام خریدے۔

میت کی طرف سے جو صدقہ ہو گا اس کا ثواب میت کو پہنچے گا

ربیع بن سلیمان، ابن وہب، سلیمان ابن بلال، علاء بن عبدالرحمن، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جب انسان مر جاتا ہے تو اس کا عمل ختم ہو جاتا ہے لیکن تین عمل (جاری رہتے ہیں اور ان کا ثواب ملتا رہتا ہے) ایک صدقہ جاریہ دوسرے وہ علم جس سے لوگ بعد تک فائدہ اٹھاتے رہیں تیسرے نیک اولاد جو اس کے حق میں دعائے خیر کرتی رہے۔

جو شخص وصیت کیے بغیر مر جائے اس کی طرف سے صدقہ دینا

موسیٰ بن اسماعیل، حماد، ہشام، حضرت عائشہ سے روایت ہے کہ ایک عورت نے رسول اللہ صلی اللہ علیہ و آلہ و سلم سے عرض کیا یا رسول اللہ! میری ماں اچانک مر گئی اگر وہ اس طرح اچانک نہ مرتی تو ضرور صدقہ دیتی۔ اگر میں اس کی طرف سے صدقہ دوں تو کیا اس کو اس کا ثواب ملے گا؟ آپ نے فرمایا ہاں (اس کو ثواب ملے گا) لہٰذا تو اس کی طرف سے صدقہ کر۔

احمد بن منیع، روح بن عبادہ، زکریا بن اسحاق ، عمرو بن دینار، عکرمہ، حضرت ابن عباس سے روایت ہے کہ ایک شخص نے رسول اللہ سے عرض کیا یا رسول اللہ! میری ماں مر گئی ہے اگر میں اس کی طرف سے صدقہ کر دوں تو کیا اس کو اس کا ثواب ملے گا؟ آپ نے فرمایا ہاں وہ شخص بولا میرا ایک باغ ہے میں آپ کو گواہ بنا کر کہتا ہوں کہ وہ باغ میں نے اپنی ماں کی طرف سے صدقہ کر دیا۔

عباس بن ولید بن مزید، اوزاعی، حسان بن عطیہ، عمرو بن شعیب، حضرت عبداللہ بن عمرو بن العاص سے روایت ہے کہ عاص بن وائل نے وصیت کی تھی کہ (مر نے کے بعد) اس کی طرف سے سو غلام آزاد کیے جائیں۔ پس اس کے بیٹے ہشام نے پچاس غلام آزاد کیے اور اس کے دوسرے بیٹے عمر نے بقیہ پچاس غلام آزاد کر نے کا ارادہ کیا۔ لیکن اس نے کہا کہ پہلے میں اس سلسلہ میں رسول اللہ سے دریافت کر لوں پس وہ رسول اللہ صلی اللہ علیہ و آلہ و سلم کی خدمت میں آیا اور عرض کیا یا رسول اللہ! میرے باپ نے سو غلام آزاد کر نے کی ہم کو وصیت کی تھی (میرے بھائی) ہشام نے پچاس غلام آزاد کر دیئے ہیں اور میرے ذمہ بقیہ پچاس غلاموں کو آزاد کرنا باقی ہے تو کیا میں اپنے باپ کی طرف سے ان کو آزاد کر دوں؟ آپ نے فرمایا اگر وہ (تیرا باپ) مسلمان ہوتا اور تم اس کی طرف سے غلام آزاد کرتے یا اس کی طرف سے صدقہ کرتے یا اس کی طرف سے حج کرتے تو اس کو ان چیزوں کا ثواب ملتا۔ (لیکن چونکہ اس کی موت حالت کفر میں ہوئی ہے اس لیے اب اس کے لیے کوئی عمل مفید نہیں ہو گا)

اگر کوئی شخص قرض داری کی حالت میں وفات پا جائے اور اس کا مال موجود ہو تو اس کے وارث کو قرض خواہوں سے مہلت دلوائی جائیگی

محمد بن علاء، شعیب بن اسحاق ، ہشام بن عروہ، وہب بن کیسان، حضرت جابر بن عبداللہ سے روایت ہے کہ جب ان کے والد کا انتقال ہوا تو ان کے اوپر ایک یہودی کا تین وسق (کھجور) کا قرضہ تھا۔ حضرت جابر نے اس یہودی سے مہلت طلب کی اس نے مہلت دینے سے انکار کر دیا تو حضرت جابر نے رسول اللہ صلی اللہ علیہ و آلہ و سلم سے سفارش چاہی۔ پس رسول اللہ صلی اللہ علیہ و آلہ و سلم اس یہودی کے پاس تشریف لے گئے اور بات کی۔ آپ نے فرمایا اپنے قرض کے بدلہ میں تو اس کی پوری فصل لے لے مگر اس نے انکار کر دیا۔ تب آپ نے فرمایا اچھا تو پھر تو جابر کو مہلت دے لیکن اس نے اس سے بھی انکار کر دیا۔ راوی نے اس کے بعد پوری حدیث بیان کی۔



فرائض کا بیان

علم الفرائض سیکھنے کی فضیلت کا بیان

احمد بن عمرو بن سرح ابن وہب، عبدالرحمن بن زیاد، عبدالرحمن بن رافع، حضرت عبداللہ بن عمرو بن العاص سے روایت ہے کہ رسول اللہ صلی اللہ علیہ و آلہ و سلم نے فرمایا درحقیقت علم دین تین چیزیں ہیں ایک آیات محکمات (یعنی کتاب اللہ کے وہ احکام جو غیر منسوخ ہیں) دوسرے سنت قائمہ (احادیث صحیحہ) تیسرے فریضۃ عادلہ (ترکہ کی منصفانہ تقسیم کا علم)

کلالہ کا بیان

احمد بن حنبل، سفیان، منکدر، حضرت جابر سے روایت ہے کہ ایک مرتبہ میں بیمار ہوا تو رسول اللہ صلی اللہ علیہ و آلہ و سلم اور ابو بکر پاپیادہ میری عیادت کو تشریف لائے۔ میں بیہوش تھا اس لیے آپ سے گفتگو نہ کر سکا آپ نے وضو کیا اور وضو کا پانی مجھ پر ڈالا جس سے میری بیہوشی دور ہو گئی۔ میں نے عرض کیا یا رسول اللہ! میں اپنے مال کی تقسیم کیسے کروں؟ میری صرف بہنیں ہیں (ان کے علاوہ کوئی اور میرا وارث نہیں ہے) حضرت جابر کہتے ہیں تب میراث کی آیت نازل ہوئی (یسْتَـفْتُوْنَكَ ۭ قُلِ اللّٰهُ یفْتِیكُمْ فِی الْكَلٰلَۃ ) 4۔ النساء:176)  (اے محمد! یہ تم سے کلالہ کا حکم دریافت کرتے ہیں تو فرما دیجئے کہ کلالہ کے بارے میں اللہ کا حکم یہ ہے)

جس کی صرف بہنیں ہوں اور اولاد نہ ہو اس کا حکم

عثمان بن ابی شیبہ، کثیر بن ہشام، ابو زبیر، حضرت جابر سے روایت ہے کہ ایک مرتبہ میں بیمار ہوا میری سات بہنیں تھیں۔ رسول اللہ صلی اللہ علیہ و آلہ و سلم میرے پاس (عیادت کے لیے) تشریف لائے (میں بیہوش تھا) آپ نے میرے منہ پر دم کیا تو مجھ کو افاقہ ہو گیا۔ میں نے عرض کیا یا رسول اللہ! کیا میں اپنی بہنوں کے لیے دو تہائی کی وصیت کر دوں؟ آپ نے فرمایا نیکی کر۔ پھر میں نے پوچھا کیا آدھے مال کی وصیت کر دوں؟ آپ نے پھر فرمایا نیکی کر۔ پھر آپ تشریف لے گئے اور مجھ کو چھوڑ دیا اور جاتے وقت فرمایا اے جابر! میرا خیال ہے تم اس بیماری سے نہیں مرو گے اور اللہ تعالی نے اپنا حکم نازل فرمایا اور تمہاری بہنوں کا حصہ بیان کیا تو ان کے لیے دو تہائی مقرر فرمایا۔ راوی کا بیان ہے کہ حضرت جابر کہتے ہیں کہ اس بارے میں یہ آیت نازل ہوئی تھی یعنی (یسْتَـفْتُوْنَكَ ۭ قُلِ اللّٰهُ یفْتِیكُمْ فِی الْكَلٰلَۃ ) 4۔ النساء:176)۔

مسلم بن ابراہیم، شعبہ، ابو اسحاق ، حضرت براء بن عازب سے روایت ہے کہ کلالہ کے بارے میں جو سب سے آخری آیت نازل ہوئی وہ (یسْتَـفْتُوْنَكَ ۭ قُلِ اللّٰهُ یفْتِیكُمْ فِی الْكَلٰلَۃ ) 4۔ النساء:176) ہے

منصور بن ابی مزاحم، ابو بکر، ابو اسحاق ، حضرت براء بن عازب سے روایت ہے کہ ایک شخص رسول اللہ صلی اللہ علیہ و آلہ و سلم کے پاس آیا اور بولا یا رسول اللہ! (یسْتَـفْتُوْنَكَ ۭ قُلِ اللّٰهُ یفْتِیكُمْ فِی الْكَلٰلَۃ ) 4۔ النساء:176) میں کلالہ سے کیا مراد ہے؟ آپ نے فرمایا تجھے وہ آیت کافی ہے جو گرمیوں کے موسم میں نازل ہوئی (سورہ نساء کا ابتدائی حصہ موسم سرما میں نازل ہوا اور آخر کا موسم گرما میں۔ آپ کا اشارہ اس سورۃ کے آخری حصہ کی طرف ہے)۔ ابو بکر کہتے ہیں کہ میں نے ابو اسحاق سے پوچھا کہ کیا کلالہ اس کو کہتے ہیں جو اپنے مر نے کے بعد نہ کوئی بیٹا چھوڑے اور نہ باپ؟ انھوں نے کہا ہاں لوگوں نے ایسا ہی سمجھا ہے

اولاد کی میراث کا بیان یعنی بیٹا بیٹی اور پوتا پوتی کی میراث کا بیان

عبد اللہ بن عامر بن زرارہ، علی بن مسہر، اعمش، ابو قیس، حضرت ہذیل بن شرجیل اودی سے روایت ہے کہ ابو موسیٰ اشعری اور سلمان بن ربیعہ کے پاس ایک شخص آیا اور ان دونوں سے ایک بیٹی ایک پوتی اور ایک سگی بہن (کے درمیان ترکہ کی تقسیم کے متعلق مسئلہ) دریافت کیا۔ ان دونوں حضرات نے کہ بیٹی کے لیے آدھا ہے اور سگی بہن کے لیے آدھا ہے اور انھوں نے پوتی کو میراث میں شریک قرار نہیں دیا اور سوال کنندہ سے کہا کہ جا کر یہی مسئلہ عبداللہ ابن مسعود سے بھی پوچھ لو (ہمیں امید ہے) اس مسئلہ میں وہ ہماری موافقت کریں گے۔ پس وہ شخص حضرت عبداللہ بن مسعود کے پاس آیا اور ان سے یہی مسئلہ دریافت کیا اور ساتھ ہی ان دونوں حضرات کا قول (کہ وہ بھی ہماری موافقت کریں گے) نقل کر دیا (یہ سن کر) عبداللہ بن مسعود نے کہا (اگر میں رسول خدا صلی اللہ علیہ و آلہ و سلم کے فیصلہ کے مقابلہ میں، جس کا ان حضرات کو علم نہیں ہے۔ ان کے فیصلہ کی تائید کروں گا تو) میں راہ سے بے راہ ہو جاؤں گا اور میں راہ سے بے راہ ہونے والوں میں سے نہیں ہوں (لہٰذا ان کے فیصلہ کی تائید نہیں کر سکتا) بلکہ میں تو وہی فیصلہ دوں گا جو ایسے ہی ایک مسئلہ میں رسول اللہ صلی اللہ علیہ و آلہ و سلم نے فرمایا تھا اور وہ یہ کہ بیٹی کے لیے آدھا اور پوتی کے لیے ایک حصہ (یعنی چھٹا حصہ) دو تہائی کو پورا کر نے کے لیے اور اس کے بعد جو باقی بچے وہ سگی بہن کے لیے ہے۔

موسیٰ بن اسماعیل، ابان، قتادہ، ابو حسان، حضرت اسود بن یزید سے روایت ہے کہ معاذ بن جبل نے ایک بہن اور ایک بیٹی کے درمیان میراث تقسیم کی تو ان دونوں کو آدھا آدھا دیا۔ معاذ بن جبل ان دنوں یمن میں تھے اور رسول اللہ صلی اللہ علیہ و آلہ و سلم حیات تھے۔

مسدد، بشر بن مفضل، عبداللہ بن محمد بن عقیل، حضرت جابر بن عبداللہ سے روایت ہے کہ ایک مرتبہ ہم رسول اللہ صلی اللہ علیہ و آلہ و سلم کے ساتھ سفر میں نکلے یہاں تک کہ ہم اسواف (حرم مدینہ) میں ایک انصاری عورت کے پاس پہنچے جو رسول اللہ صلی اللہ علیہ و آلہ و سلم کے پاس اپنی دو بیٹیوں کو لے کر آئی تھی۔ بولی۔ یا رسول اللہ! یہ دونوں ثابت بن قیس کی بیٹیاں ہیں جو آپ کے ساتھ جنگ احد میں (شریک تھے اور) شہید ہوئے۔ اب ان کے چچا نے ان کا سارا مال اور سارا ترکہ چھین لیا ہے اور ان کے لیے کچھ نہیں چھوڑا۔ اب آپ ہی ان کے بارے میں کچھ فرمائیے کیونکہ بخدا جب تک ان کے پاس مال نہ ہو ان سے کوئی نکاح کرنا پسند نہ کرے گا۔ آپ نے فرمایا اس بارے میں اللہ ہی فیصلہ فرمائے گا۔ پھر سورہ نساء کی یہ آیت (یوْصِیكُمُ اللّٰهُ فِیٓ اَوْلَادِكُمْ) 4۔ النساء:11) نازل ہوئی۔ رسول اللہ صلی اللہ علیہ و آلہ و سلم نے اس عورت کو اور اس کے شوہر کے بھائی کو بلا بھیجا۔ آپ نے ان لڑکیوں کے چچا سے فرمایا ان لڑکیوں کو دو تہائی مال دے اور ان کی ماں کو آٹھواں حصہ دے۔ اس کے بعد جو باقی بچے وہ تیرا ہے ابو داؤد فرماتے ہیں اس حدیث میں بشر سے غلطی ہوئی (جو یہ کہا کہ یہ دونوں ثابت بن قیس کی بیٹیاں ہیں جو احد کے دن شہید ہوئے) صحیح یہ ہے کہ یہ دونوں لڑکیاں سعد بن تبیع کی تھیں۔ اور ثابت بن قیس جنگ یمامہ میں شہید ہوئے تھے۔

ابن سرح، ابن وہب، داؤد بن قیس، عبداللہ بن محمد بن عقیل، حضرت جابر بن عبداللہ سے روایت ہے کہ سعد بن ربیع کی بیوی نے کہا یا رسول اللہ! (جنگ احد میں) سعد شہید ہو گئے اور یہ بیٹیاں چھوڑ گئے۔ راوی نے پھر ایسا ہی مضمون بیان کیا جیسا کہ حدیث بالا میں گزرا ابو داؤد کہتے ہیں کہ یہی صحیح ہے۔

دادی اور نانی کی میراث کا بیان

قعنبی، مالک، ابن شہاب، عثمان بن اسحاق بن حرشہ، حضرت قبیصہ بن ذویب سے روایت ہے کہ (ایک شخص کی) دادی نے حضرت ابو بکر صدیق کے پاس جا کر اپنی میراث طلب کی تو حضرت ابو بکر نے اس سے فرمایا اللہ کی کتاب (قرآن) میں تیرے لیے کوئی حصہ مقرر نہیں کیا گیا اور نہ ہی سنت رسول میں مجھے تیرا کوئی حصہ معلوم ہے۔ اس وقت تو چلی جابعد میں میں لوگوں سے پوچھوں گا (کیا ان کو اس سلسلہ میں کوئی حدیث رسول معلوم ہے) پس انھوں نے لوگوں سے پوچھا تو مغیرہ بن شعبہ نے کہا کہ میں رسول اللہ صلی اللہ علیہ و آلہ و سلم کے پاس موجود تھا آپ نے دادی کو چھٹا حصہ دلایا تھا حضرت ابو بکر نے ان سے پوچھا کیا اس وقت تمہارے ساتھ کوئی اور بھی تھا؟ تو محمد بن مسلمہ کھڑے ہوئے اور ویسا ہی بیان دیا جیسا کہ مغیرہ بن شعبہ دے چکے تھے۔ پس حضرت ابو بکر نے اس عورت کے لیے وہی حکم نافذ فرما دیا (یعنی اس کو چھٹا حصہ دلایا) اس کے بعد حضرت عمر کے زمانہ میں ایک نانی میراث طلب کر نے کیلئے آئی انہوں نے فرمایا اللہ کی کتاب میں تو تیرے لیے کوئی حکم نہیں ہے اور حضرت ابو بکر کے زمانہ میں) جس کے بارے میں فیصلہ کیا گیا تھا وہ دادی تھی (نانی نہیں تھی) اور میں فرائض میں اپنی طرف سے کوئی زیادتی نہیں کر سکتا۔ البتہ دادی کا حصہ چھٹا حصہ تھا۔ اگر تم دونوں اس میں شریک ہو تو وہ تم دونوں آدھا آدھا بانٹ لو اور اگر تم دونوں میں سے ایک ہو تو وہی چھٹا حصہ تمہیں مل جائے گا

محمد بن عبدالعزیز، ابی رزمہ، عبید اللہ بن برید، حضرت بریدہ سے روایت ہے کہ رسول اللہ صلی اللہ علیہ و آلہ و سلم نے نانی کے لیے چھٹا حصہ مقرر فرمایا بشرطیکہ (میت کی) ماں موجود نہ ہو۔

دادا کی میراث کا بیان

محمد بن کثیر، ہمام، قتادہ، حسن، حضرت عمران بن حصین سے روایت ہے کہ ایک شخص رسول اللہ صلی اللہ علیہ و آلہ و سلم کے پاس آیا اور بولا یا رسول اللہ! میرا پوتا مر گیا ہے اب اس کی میراث میں سے کتنا حصہ ملے گا؟ آپ نے فرمایا تیرے لیے چھٹا حصہ ہے۔ جب وہ جانے لگا تو آپ نے اس کو بلایا اور فرمایا تیرے لیے ایک چھٹا حصہ مزید ہے۔ اس کے بعد جب وہ جانے لگا تو آپ نے اس کو پھر بلایا اور فرمایا تیرے لیے ایک چھٹا حصہ اور ہے بطور تحفہ۔ قتادہ کہتے ہیں کہ صحابہ نہیں جانتے تھے کہ دادا کا چھٹا حصہ کس کے ساتھ ہے۔ قتادہ نے کہا دادا کا کم سے کم حصہ چھٹا ہے۔

وہب بن بقیہ، خالد بن یونس، حضرت حسن سے روایت ہے کہ حضرت عمر نے صحابہ سے پوچھا کہ تم میں سے کون یہ بات جانتا ہے کہ رسول اللہ صلی اللہ علیہ و سلم نے دادا کو پوتے کے ترکہ میں سے کیا دلایا تھا؟ (یعنی کتنا حصہ دلایا تھا) معقل بن یسار نے کہا کہ میں جانتا ہوں۔ رسول اللہ صلی اللہ علیہ و سلم نے دادا کو چٹھا حصہ دلایا تھا حضرت عمر نے پوچھا کس وارث کے ساتھ؟ انھوں نے کہا یہ نہیں معلوم حضرت عمر نے فرمایا تو پھر تمھارے اس جاننے کا کیا فائدہ؟

عصبات کی میراث کا بیان

احمد بن صالح، مخلد بن خالد، عبدالرزاق، معمر ابن طاؤس، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے فرمایا کتاب اللہ کی رو سے ترکہ کا مال ذوی الفروض کے لیے ہے پھر اس کے بعد جو بچے وہ اس مرد کا ہے جو میت سے قریب ہے۔

ذوی الارحام کی میراث کا بیان

حفص بن عمر، شعبہ، بدیل، علی بن ابی طلحہ، راشد بن سعد، ابو عامر، حضرت مقدام (بن معدیکرب) سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص قرض اور بال بچے چھوڑ کر مر جائے تو اس کی (قرض کی ادائیگی اور بال بچوں کی کفالت کی) ذمہ داری (بذریعہ بیت المال) میری ہے۔ اور کبھی یوں فرمایا کہ۔ اس کی ذمہ داری اللہ اور اس کے رسول کی ہے۔ (نیز فرمایا) جو شخص مال چھوڑ جائے وہ اس کے وارثوں کا ہے اور جس کا کوئی وارث نہیں اس کا وارث میں ہوں اس کی طرف سے (واجبات کی) ادائیگی میں کروں گا اور اس کا وارث بھی میں ہوں گا۔ اسی طرح ماموں اس (بھانجے کے مال) کا وارث ہو گا جس کا کوئی دوسرا وارث نہیں وہی اس کی ذمہ داریوں کو ادا کرے گا اور وہی اس کا ترکہ پائے گا

سلیمان بن حرب، حماد، بدیل، علی بن ابی طلحہ، راشد بن سعد، ابو عامر، حضرت مقدام الکندی سے روایت ہے کہ رسول اللہ صلی اللہ علیہ و آلہ و سلم نے فرمایا میں ہر مومن کے ساتھ اس کے اپنے نفس سے زیادہ حقدار ہوں پس جس نے (مر نے کے بعد اپنے ذمہ) کوئی قرض چھوڑا یا مال و عیال چھوڑا تو اس کی ذمہ داری میری ہے اور جس نے مال چھوڑا وہ اس کے وارثوں کا ہے اور میں اس کا وارث ہوں جس کا کوئی وارث نہیں۔ میں اس کے مال کا وارث ہوں اور اس کے بندھنوں کا چھڑانے والا ہوں۔ اور ماموں اس کا وارث ہو گا جس کا کوئی وارث نہیں وہ اس کے مال میں سے میراث پائے گا اور اس کے بندھنوں کو (جیسے قرض اور دیت وغیرہ کی ادائیگی) چھڑائے گا۔ ابو داؤد کہتے ہیں کہ ضیعہ کے معنی عیال کے ہیں۔ ابو داؤد نے کہا کہ اس حدیث کو معاویہ بن صالح بواسطہ راشد روایت کیا کہ میں نے مقدام سے سنا (یعنی اس میں ابن عائذ کا واسطہ نہیں ہے)

عبدالسلام بن عتیق، محمد بن مبارک، اسماعیل بن عیاش، یزید بن حجر، صالح بن یحیی بن مقدام، حضرت مقدام بن معدیکرب سے روایت ہے کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ جس کا کوئی وارث نہیں اس کا وارث میں ہوں میں اس کی ذمہ داریوں کو پورا کروں گا اور اس کے مال کا وارث ہوں گا اسی طرح ماموں اس بھانجے کا وارث ہو گا جس کا کوئی وارث نہیں وہی اس کی ذمہ داریوں کو ادا کرے گا اور وہی اس کے مال کا وارث ہو گا۔

مسدد، یحیی، شعبہ، عثمان بن ابی شیبہ، وکیع، بن جراح، سفیان، ابن اصبحان، حضرت عائشہ سے روایت ہے کہ رسول اللہ صلی اللہ علیہ و آلہ و سلم کا ایک آزاد کردہ غلام مر گیا اور اس نے کچھ مال چھوڑا لیکن اس کے نہ کوئی اولاد تھی اور نہ کوئی قریبی رشتہ دار تو رسول اللہ صلی اللہ علیہ و آلہ و سلم نے فرمایا اس کی میراث اس کے کسی بستی والے کو دے دو (یہ اگرچہ آپ کا حق تھا مگر آپ نے بطور صدقہ اس کو دینے کا حکم فرمایا) ابو داؤد نے کہا کہ سفیان کی حدیث (شعبہ کی حدیث کے) مقابلہ میں زیادہ مکمل ہے۔ مسدد نے کہا یحیی کا بیان ہے کہ رسول اللہ صلی اللہ علیہ و آلہ و سلم نے دریافت فرمایا کہ کیا یہاں کوئی اس کی بستی کا باشندہ ہے؟ لوگوں نے عرض کیا جی ہاں۔ آپ نے فرمایا تو پھر اس کی میراث اسی کو دے دو۔

عبداللہ بن سعید کندی ، محاربی ، جبرائیل بن احمر ، عبداللہ بن بریدہ ، حضرت بریدہ سے روایت ہے کہ ایک شخص رسول اللہ صلی اللہ علیہ و سلم کے پاس آیا اور بولا میرے پاس ایک ازدی کی میراث ہے ( ازد ایک قبیلہ کا نام ہے ) اور مجھے کوئی ایسا ازدی شخص نہیں ملا جس کو میں اس کی میراث کا مال دے دوں آپ صلی اللہ علیہ و سلم نے فرمایا جا اور ایک سال تک کسی ازدی شخص کو تلاش کر ، حضرت بریدہ کہتے ہیں کہ وہ شخص ایک سال کے بعد رسول اللہ صلی اللہ علیہ و سلم کے پاس آیا اور بولا یا رسول اللہ صلی اللہ علیہ و سلم مجھے کوئی ازدی قبیلہ کا آدمی نہیں ملا جس کے حوالے میں اس کی میراث کر سکتا آپ صلی اللہ علیہ و سلم نے فرمایا جا کسی خزاعی کو تلاش کر اگر مل جائے تو اس کے حوالے کر دے ( خزاعہ قبیلہ ازد کی ایک ہے ) جب وہ شخص وہاں سے چلا گیا تو آپ صلی اللہ علیہ و سلم نے فرمایا اس شخص کو بلاؤ جب وہ آیا تو آپ نے فرمایا جو شخص خزاعہ سے زیادہ نزدیک ہو اس کو ڈھونڈ اور مال اس کو دیدے

حسین بن اسود، یحیی بن آدم، شریک، جبرائیل بن احمر، ابن بریدہ، ان کے والد، بریدہ سے روایت ہے کہ بنی خزعہ کا ایک شخص مر گیا رسول اللہ صلی اللہ علیہ و آلہ و سلم کے پاس اس کی میراث لائی گئی۔ آپ نے فرمایا اس کے وارث کو تلاش کرو یا اس کو جو ذوی الارحام میں سے ہو۔ لوگوں نے ڈھونڈا مگر اس کا نہ کوئی وارث ملا اور نہ ذوی الارحام تو رسول اللہ صلی اللہ علیہ و آلہ و سلم نے فرمایا خزاعہ میں جو بڑا ہو اس کو دے دو۔ یحیی کہتے ہیں کہ ایک مرتبہ میں نے شریک کو یوں روایت کرتے ہوئے سنا۔ دیکھو! خزاعہ میں سے جو بڑا ہو (اس کو دے دو)

موسیٰ بن اسماعیل، حماد، عمرو بن دینار، عوسجہ، ابن عباس سے روایت ہے کہ رسول اللہ صلی اللہ علیہ و آلہ و سلم کے زمانہ میں ایک شخص مر گیا اور اس نے اپنے پیچھے کوئی وارث نہ چھوڑا مگر ایک آزاد کردہ غلام۔ رسول اللہ صلی اللہ علیہ و آلہ و سلم نے لوگوں سے دریافت فرمایا کیا اس کا کوئی وارث ہے لوگوں نے کہا نہیں صرف ایک غلام ہے جس کو اس نے (اپنی زندگی میں) آزاد کر دیا تھا پس رسول اللہ صلی اللہ علیہ و آلہ و سلم نے اس شخص کی میراث کا اس آزاد کردہ غلام کو حقدار ٹھہرایا۔

جس عورت سے لعان ہو اس کے بچہ کی میراث کا بیان

ابراہیم بن موسی، محمد بن حرب، عمرو بن روبہ، عبدالواحد بن عبد اللہ، واثلہ بن اسقع سے روایت ہے کہ رسول اللہ صلی اللہ علیہ و آلہ و سلم نے فرمایا عورت تین طرح کے آدمیوں کی میراث پا سکتی ہے ایک اپنے آزاد کردہ غلام کی دوسرے اس بچہ کی جو اس نے راہ میں پایا ہو تیسرے اس بچہ کی جس کے سبب لعان ہوا ہو۔

محمود بن خالد و موسیٰ بن اسماعیل، ولید ابن جابر، مکحول سے روایت ہے کہ رسول اللہ صلی اللہ علیہ و آلہ و سلم نے لعان والی عورت کے بچہ کی میراث اس کی ماں کو دلائی پھر اس کے بعد اس کے وارثوں کو اس کا حقدار ٹھہرایا۔

موسیٰ بن عامر، ولید، عیسی، علاء بن حارث، عمرو بن شعیب، ان کے والد، ان کے دادا سے بھی اسی کے مثل روایت ہے۔

کیا مسلمان کسی کافر کا وارث ہو سکتا ہے؟

مسدد، سفیان، زہری، علی بن حسین، عمرو بن عثمان، اسامہ بن زید سے روایت ہے کہ رسول اللہ صلی اللہ علیہ و آلہ و سلم نے فرمایا نہ مسلمان کافر کا وارث ہوتا ہے اور نہ کافر مسلمان کا ۔

احمد بن حنبل، عبدالرزاق، معمر، زہری، علی بن حسین، عمرو بن عثمان، اسامہ بن زید سے روایت ہے کہ آپ کے زمانہ حج میں میں نے آپ صلی اللہ علیہ و سلم سے پوچھا کہ کل آپ کہاں اتریں گے؟ (یعنی کس گھر میں قیام فرما ہوں گے؟) آپ نے فرمایا کیا عقیل نے (ابن ابی طالب نے) ہمارے لیے کوئی گھر چھوڑا ہے؟ (یعنی نہیں چھوڑا) پھر آپ نے فرمایا ہم بنی کنانہ کے خیف میں۔ جہاں قریش نے کفر پر قسم کھائی تھی۔ یعنی محصب میں اتریں گے۔ اس میں کفر پر قسم کھانے سے مراد وہ معاہدہ ہے جو بنی کنانہ نے قریش کے ساتھ کیا تھا یعنی یہ کہ ہم بنو ہاشم سے نہ نکاح کے معاملات کریں گے اور نہ ان سے خرید و فروخت کریں گے اور نہ ہم ان کو پناہ دیں گے۔

موسیٰ بن اسماعیل، حماد، حبیب، عمرو بن شعیب، ان کے والد، ان کے دادا، عبداللہ بن عمر وبن عاص سے روایت ہے کہ رسول اللہ صلی اللہ علیہ و آلہ و سلم نے فرمایا دو مختلف دین والوں میں وراثت نہیں ہوتی۔

مسدد، عبدالوارث، عمرو، حضرت عبداللہ بن بریدہ سے روایت ہے کہ یحیی بن یعمر کے پاس دو بھائی میراث کا جھگڑا لے کر آئے۔ ان میں سے ایک یہودی تھا اور ایک مسلمان۔ تو انہوں نے مسلمان کو میراث دلائی اور اپنے استدلال میں حدیث بیان کی کہ ابو الا سود نے ایک شخص کے واسطہ سے مجھ سے بیان کیا کہ حضرت معاذ نے فرمایا میں نے رسول اللہ صلی اللہ علیہ و آلہ و سلم کا یہ ارشاد سنا ہے کہ اسلام بڑھتا ہے کم نہیں ہوتا اور اس ارشاد کی بنیاد پر انھوں نے (مسلمان کو کافر کی میراث) دلائی۔

مسدد، یحیی بن سعید، شعبہ، عمر بن ابی حکیم، عبداللہ بن بریدہ، یحیی بن یعمر، حضرت ابو الا سود سے روایت ہے کہ حضرت معاذ کے پاس ایک یہودی کا ترکہ لایا گیا (جس میں مدعی وراثت مسلمان تھا) تو انھوں نے نبی صلی اللہ علیہ و سلم کے ارشاد کے بموجب اس کو ترکہ دلایا۔

میراث تقسیم ہونے سے پہلے اگر وارث مسلمان ہو جائے

حجاج بن ابی یعقوب، موسیٰ بن داؤد، محمد بن مسلم، عمرو بن دینار، ابی شعثاء، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے فرمایا جو تقسیم زمانہ جاہلیت میں ہو چکی وہ زمانہ اسلام میں علی حالہ قائم رہے گی اور جو تقسیم اسلام کے زمانہ تک نہیں ہوئی اب وہ اسلام آ جانے کے بعد اسلامی اصولوں کے مطابق تقسیم ہو گی۔

ولا کا بیان (آزاد کردہ غلام کا ترکہ)

قتیبہ بن سعید، مالک، نافع، حضرت عبداللہ بن عمر سے روایت ہے کہ ام المومنین حضرت عائشہ نے ایک باندی کو خرید کر آزاد کرنا چاہا۔ اس باندی کے مالک نے کہا کہ ہم آپ کو یہ باندی اس شرط پر بیچتے ہیں کہ (اس کے مر نے کے بعد اس کا ترکہ) ولاء ہمیں ملے گا۔ حضرت عائشہ نے حضور صلی اللہ علیہ و آلہ و سلم سے اس کا تذکرہ کیا تو آپ صلی اللہ علیہ و سلم نے فرمایا یہ شرط تمہیں اس کے خریدنے سے مانع نہیں ہے کیونکہ ولا اسی کا حق ہے جو اس کو آزاد کرے۔

عثمان بن ابی شیبہ، وکیع بن جراح، سفیان، منصور، ابراہیم، اسود، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے فرمایا غلام کا ترکہ اس کو ملے گا جس نے اس کی (غلام کی) قیمت اداء کی اور آزادی کی نعمت بخشی۔

عبد اللہ بن عمرو بن ابی حجاج، ابو معمر، عبدالوارث، حسین، عمرو بن شعیب، ان کے والد، ان کے دادا، حضرت عبداللہ بن عمرو بن العاص سے روایت ہے کہ رباب بن حذیفہ نے ایک عورت سے نکاح کیا جس سے تین لڑکے پیدا ہوئے پھر لڑکوں کی ماں مر گئی پس وہ لڑکے اپنی ماں کے اور اس کے مکانات کے اور آزاد کردہ غلاموں کی میراث کے وارث ہوئے اور عمرو بن العاص ان لڑکوں کے عصبہ تھے (یعنی وارث تھے) اس کے بعد عمرو بن العاص نے ان لڑکوں کو شام کی طرف نکال دیا جہاں ان تینوں کا انتقال ہو گیا۔ پس عمرو بن العاص آئے اس حال میں کہ اس عورت کا آزاد کردہ غلام مر گیا اور ان کے لیے مال چھوڑا تھا۔ پس اس عورت کے بھائی عمرو بن العاص سے حضرت عمر بن خطاب کے پاس جھگڑا گیا۔ حضرت عمر نے فرمایا کہ رسول اللہ صلی اللہ علیہ و آلہ و سلم کا ارشاد ہے کہ لڑکا یا باپ جو میراث چھوڑے تو وہ اس کو ملے گی جو اس کا عصبہ ہو گا۔ عبداللہ کہتے ہیں کہ حضرت عمر نے ان کو ایک تحریر لکھ دی جس پر عبدالرحمن بن عوف زید بن ثابت اور ایک دوسرے شخص کی گواہی تھی۔ جب عبدالملک بن صفوان خلیفہ بنے تو اس عورت کے بھائیوں نے پھر ہشام بن اسماعیل (یا اسماعیل بن ہشام) کے پاس اسی میراث کے سلسلہ میں جھگڑا کیا پس ہشام نے معاملہ عبدالملک کو سونپ دیا تو عبدالملک نے کہا یہ فیصلہ تو وہ ہے جس کو شاید میں اس سے پہلے بھی دیکھ چکا ہوں۔ راوی کہتے ہیں کہ پھر عبدالملک نے حضرت عمر کی تحریر کے مطابق ہمارے لیے فیصلہ کر دیا اور وہ ترکہ اب تک ہمارے پاس موجود ہے۔

جو شخص جس کے ہاتھ پر اسلام قبول کرے گا وہی اس کا وارث قرار پائے گا (بشرطیکہ اس کا کوئی وارث موجود نہ ہو)

یزید بن خالد و ہشام بن عمار، یحیی بن حمزہ، عبدالعزیز بن عمرو، عبداللہ بن موہب، قبیصہ بن ذویب و تمیم داری سے روایت ہے کہ میں نے رسول اللہ صلی اللہ علیہ و آلہ و سلم سے پوچھا یا رسول اللہ ! اس شخص کے بارے میں کیا حکم ہے جو کسی شخص کے ہاتھ پر اسلام قبول کرے! آپ نے فرمایا وہ اس کی زندگی اور موت کے ساتھ زیادہ لائق ہے۔ (یعنی وہ اس کی موت کے بعد اس کا وارث ہو گا بشرطیکہ دوسرا کوئی اور وارث موجود نہ ہو)

ولا کی فروخت کا مسئلہ

حفص بن عمر، شعبہ، عبداللہ بن دینار، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے ولاء کو فروخت کر نے اور اس کے ہبہ کر نے سے منع فرمایا ہے۔

جو بچہ پیدا ہونے کے بعد روئے اور پھر مر جائے

حسین بن معاذ، عبدالاعلی، محمد بن اسحاق، یزید بن عبد اللہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جو بچہ (پیدائش کے بعد) روئے وہ وارث بنایا جائے گا۔

ناتہ کی میراث نے اقرار کی میراث کو موقوف کر دیا

احمد بن محمد، علی بن حسین، ان کے والد، یزید نحوی، عکرمہ، حضرت عبداللہ بن عباس سے روایت ہے کہ (اللہ تعالی کا ارشاد ہے) جن لوگوں سے تم نے قسمیں کھائی ہیں ان کو ان کا حصہ دو۔ پہلے زمانہ میں (اسلام کے ابتدائی دور میں) یہ دستور تھا کہ اگر کوئی شخص ایسے شخص سے قسم کھا لیتا جس سے اس کی قرابت داری نہ ہوتی تو وہ اس قسم کی بنا پر ایک دوسرے کے وارث قرار پاتے پھر بعد میں سورہ انفال کی اس آیت ( وَاُولُوا الْاَرْحَامِ بَعْضُهُمْ اَوْلٰى بِبَعْضٍ) 33۔ الاحزاب:6) سے یہ دستور منسوخ ہو گیا۔ (اس آیت کا مطلب یہ ہے کہ قرابت والے ایک دوسرے کے مال کے حقدار ہیں)

ہارون بن عبد اللہ، ابو اسامہ، ادریس بن یزید، طلحہ بن مصرف، سعید بن جبیر، حضرت ابن عباس سے روایت ہے کہ اللہ تعالی کا جو یہ ارشاد ہے جن لوگوں سے تم نے قسمیں جھائی ہیں ان کو ان کا حصہ دو۔ اس کا قصہ یہ ہے کہ اسلام کے ابتدائی دور میں جب مہاجرین مدینہ آئے تو وہ (یعنی مہاجرین) انصار کے مال کے وارث ہوتے تھے علاوہ ان کے رشتہ داروں کے اور یہ حکم اس مواخاۃ (بھائی چارہ) کی بنیاد پر تھا جو رسول اللہ صلی اللہ علیہ و آلہ و سلم نے مہاجرین و انصار کے درمیان قائم کرایا تھا لیکن جب یہ آیت۔ ہم نے ہر ایک کے وارث بنائے اس مال میں جو والدین چھوڑ جائیں۔ اتری تو اس سے یہ آیت۔ جن لوگوں سے تم نے قسمیں کھائی ہیں ان کو ان کا حصہ دو۔ منسوخ ہو گئی ان کا یہ حصہ مدد نصیحت اور رفاقت کی غرض سے تھا۔ اب ان کی میراث ختم ہو گئی البتہ ان کے لیے (تہائی مال میں) وصیت کی جا سکتی ہے۔

احمد بن حنبل اور عبدالعزیز بن یحیی، محمد بن سلمہ ابن اسحاق، حضرت داؤد بن حصین سے روایت ہے کہ میں ام سعد بنت ربیع کے پاس قرآن پڑھتا تھا۔ وہ ایک یتیم لڑکی تھیں جنھوں نے حضرت ابو بکر کی گود میں پرورش پائی تھی۔ پس جب میں نے یہ آیت (وَالَّذِینَ عَقَدَتْ أَیمَانُکُمْ) 4۔ النساء:33) پڑھی تو بولیں یہ آیت مت پڑھ (یعنی اس پر عمل مت کر کیونکہ یہ ایک خاص شخص کے بارے میں نازل ہوئی تھی) دراصل یہ آیت حضرت ابو بکر اور ان کے بیٹے عبدالرحمن کے بارے میں نازل ہوئی تھی۔ جبکہ عبدالرحمن نے اسلام قبول کر نے سے انکار کر دیا تھا۔ اس پر حضرت ابو بکر نے قسم کھائی کہ میں اس کو اپنا وارث نہ بناؤں گا۔ لیکن جب بعد میں وہ اسلام لے آئے تو رسول اللہ صلی اللہ علیہ و آلہ و سلم نے ان کے بارے میں حکم فرمایا کہ ان کو ان کا حصہ دیا جائے۔ عبدالعزیز کی روایت میں یہ اضافہ ہے کہ عبدالرحمن بزور شمشیر مسلمان ہوئے (یعنی جب اسلام کو مکمل غلبہ حاصل ہوا تب اسلام لائے)

احمد بن محمد، علی بن حسین، ان کے والد، یزید نحوی، عکرمہ، حضرت ابن عباس سے روایت ہے کہ (پہلے اللہ تعالی کا یہ حکم تھا کہ) جو لوگ ایمان لائے اور ہجرت کی وہ ایک دوسرے کے وارث ہوں گے اور جو لوگ ایمان نہیں لائے اور ہجرت نہیں کی وہ ایک دوسرے کے وارث نہ ہوں گے پس جو مسلمان شخص کافروں کے ملک میں ہوتا وہ مہاجر کا وارث نہ ہوتا اور نہ مہاجر اس کا وارث قرار پاتا اس کے بعد یہ حکم (وَاُولُوا الْاَرْحَامِ بَعْضُهُمْ اَوْلٰى بِبَعْضٍ) 33۔ الأحزاب:6) سے منسوخ ہو گیا۔

عہد و پیمان کا بیان

عثمان بن ابی شیبہ، محمد بن بشر، ابن نمیر، ابو اسامہ، زکریا، سعد بن ابراہیم، حضرت جبیر بن مطعم سے روایت ہے کہ رسول اللہ صلی اللہ علیہ و آلہ و سلم نے فرمایا زمانہ جاہلیت کی قسم کا اسلام میں کوئی اعتبار نہیں اور جو قسم زمانہ جاہلیت میں کسی کار خیر کے سلسلہ میں تھی تو اسلام میں اس کی اپنے طور پر ہی تاکید ہے۔

مسدد، سفیان، عاصم، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے ہمارے گھر میں مہاجرین و انصار کے درمیان بھائی چارہ قائم کرایا تھا۔ (کسی نے کہا کہ کیا رسول اللہ صلی اللہ علیہ و آلہ و سلم نے یہ نہیں فرمایا تھا کہ اسلام میں عہد و پیمان نہیں ہے۔ اس پر حضرت انس نے دو یا تین مرتبہ یہ جملہ ارشاد فرمایا کہ رسول اللہ صلی اللہ علیہ و آلہ و سلم نے ہمارے گھر میں مہاجرین و انصار کے درمیان بھائی چارہ قائم کرایا تھا۔

عورت اپنے شوہر کی دیت سے حصہ پائے گی

احمد بن صالح، سفیان، حضرت سعید سے روایت ہے کہ ابتداء میں حضرت عمر کی رائے یہ تھی کہ عورت اپنے شوہر کی دیت میں کچھ حصہ نہ پائے گی۔ یہاں تک ضحاک بن سفیان نے ان سے بیان کیا کہ رسول اللہ صلی اللہ علیہ و آلہ و سلم نے مجھے تحریر فرمایا تھا کہ میں اشیم ضبابی کی بیوی کو اس کے شوہر کی دیت میں وارث بناؤں۔ یہ سن کر حضرت عمر نے اپنے قول سے رجوع فرما لیا احمد بن صالح کہتے ہیں کہ عبدالرزاق نے اس حدیث کو ہم سے بسند معمر بروایت زہری حضرت سعید سے روایت کیا ہے اس میں یہ اضافہ ہے کہ نبی صلی اللہ علیہ و سلم نے ضحاک بن سفیان کو عرب کے لوگوں پر عامل بنایا تھا۔




محصول غنیمت اور امارت و خلافت سے متعلق ابتداء

امام (حاکم) پر رعیت کے حقوق

عبد اللہ بن مسلمہ، مالک، عبداللہ بن دینار، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے فرمایا آگاہ رہو! تم میں سے ہر شخص نگہبان ہے اور تم میں سے ہر شخص اپنے ماتحت کے بارے میں جوابدہ ہے۔ پس وہ امیر جو لوگوں پر نگہبان بنایا گیا ہے (روز قیامت) اس سے لوگوں کے بارے میں سوال کیا جائے گا اور مرد اپنے گھر والوں کا نگہبان ہے اور اس سے ان کے بارے میں جواب طلب کیا جائے گا۔ اور عورت اپنے شوہر کے مکان اور اس کی اولاد کی نگہبان ہے اور اس سے ان کے بارے میں سوال ہو گا اور غلام اپنے آقا کے مال کا نگہبان ہے اور تم میں سے ہر شخص اپنے ماتحت کے بارے میں جواب دہ ہے۔

حکومت طلب کر نے کی ممانعت

محمد بن صباح، ہشیم، یونس اور منصور، حسن، حضرت عبدالرحمن بن سمرہ سے روایت ہے وہ فرماتے ہیں کہ رسول اللہ صلی اللہ علیہ و آلہ و سلم نے مجھ سے فرمایا اے عبدالرحمن بن سمرہ! حکومت خود مت طلب کرنا کیونکہ اگر وہ تمھیں تمہاری طلب پر اور تمھاری کوششوں سے ملے گی تو اس کے بارے میں تمہیں تمھارے نفس کے حوالہ کر دیا جائے گا اور اگر طلب کیے بغیر ملے گی تو اس کے بارے میں تمھاری مدد کی جائے گی۔

وہب بن بقیہ، خالد، اسماعیل بن ابی خالد، ان کے بھائی، بشر بن قرّہ، ابو بردہ، حضرت ابو موسیٰ سے روایت ہے کہ میں دو آدمیوں کو ساتھ لے کر رسول اللہ صلی اللہ علیہ و آلہ و سلم کی خدمت میں حاضر ہوا۔ ان میں سے ایک شخص نے خطبہ پڑھا۔ اس کے بعد بولا ہم آپ کے پاس اس غرض سے آئے ہیں کہ آپ ہمیں حکومت کا کوئی کام سونپ دیں۔ دوسرے شخص نے بھی وہی بات کی جو اس کا ساتھی کہہ چکا تھا۔ آپ نے فرمایا ہمارے نزدیک تو وہ شخص بہت بڑا خائن ہے جواز خود حکومت طلب کرے۔ یہ صورت حال دیکھ کر ابو موسیٰ نے حضور صلی اللہ علیہ و آلہ و سلم سے معذرت طلب کی اور کہا کہ مجھے معلوم نہ تھا کہ یہ لوگ اس غرض سے آئے ہیں (ور نہ میں ان کو اپنے ساتھ لاتا) (راوی کا بیان ہے کہ) پھر آپ نے ان دونوں شخصوں سے زندگی بھر کسی کام میں مدد نہ لی۔

نابینا شخص کو حاکم بنایا جا سکتا ہے

محمد بن عبد اللہ، عبدالرحمن بن مہدی، عمران قطان، قتادہ، حضرت انس سے روایت ہے کہ رسول اللہ صلی اللہ علیہ و آلہ و سلم نے عبداللہ ابن ام مکتوم کو دو مرتبہ مدینہ کا خلیفہ بنایا۔

وزیر مقرر کر نے کا بیان

موسیٰ بن عامر، ولید، زہیر بن محمد، عبدالرحمن بن قاسم، ان کے والد، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالی جب کسی حاکم کے ساتھ بھلائی کا ارادہ فرماتا ہے تو اس کو سچا وزیر عنایت فرما دیتا ہے حاکم اگر بھول جاتا ہے تو وہ اس کو یاد دلا دیتا ہے اور اگر یاد رکھتا ہے تو اس کی مدد کرتا ہے اور اگر اللہ تعالی کسی حاکم کے ساتھ اس کے برعکس معاملہ کر نے کا ارادہ کرتا ہے تو اس کو خراب وزیر دیتا ہے اگر وہ کچھ بھول جائے تو یاد نہ دلائے اور اگر یاد رکھے تو اس کی کوئی مدد نہ کرے۔

عرافت کا بیان

عمرو بن عثمان، محمد بن حرب، ابو سلمہ، یحیی بن جابر، صالح بن یحیی، ان کے والد، حضرت مقدام بن معدیکرب سے روایت ہے کہ رسول اللہ صلی اللہ علیہ و آلہ و سلم نے ان کے مونڈھوں پر ہاتھ مارا اور فرمایا اے قُدیم تو نے نجات پائی اگر تو مر گیا اور نہ امیر ہوا اور نہ منشی ہوا نہ عریف ہوا

مسدد، بشر بن مفضل، حضرت غالب قطان سے بسند ایک شخص بواسطہ والد بروایت دادا روایت ہے کہ کچھ لوگ ایک چشمہ کے کنارے آباد تھے جب ان کو دین اسلام کی خبر پہنچی تو چشمہ کے مالک نے اپنی قوم کو اس شرط پر سو اونٹ دینے کی پیش کش کی کہ وہ اسلام قبول کر لیں۔ پس وہ لوگ مسلمان ہو گئے اور اس نے اونٹ ان میں تقسیم کر دیئے اس کے بعد اس نے اپنے اونٹ واپس لینا چاہے تو اس نے اپنے بیٹے کو بلا کر رسول اللہ صلی اللہ علیہ و آلہ و سلم کے پاس بھیجا۔ اس نے اپنے بیٹے سے کہا کہ تو نبی صلی اللہ علیہ و آلہ و سلم کے پاس جا اور ان سے کہنا کہ میرے والد نے آپ کو سلام کہا ہے اور کہنا کہ میرے والد نے اس شرط پر اپنی قوم کو سو اونٹ دینے مانے تھے کہ لوگ اسلام قبول کر لیں پس ان لوگوں نے اسلام قبول کر لیا اور میرے والد نے حسب وعدہ اونٹ ان میں تقسیم کر دیئے لیکن اب وہ چاہتے ہیں کہ ان سے اپنے اونٹ واپس لے لیں تو کیا اب ان اونٹوں کے حقدار میرے والد ہیں یا وہ لوگ؟ آپ جواب اثبات میں دیں یا نفی میں ہر دو صورت میں ان سے مزید یہ عرض کرنا کہ میرے والد بہت بوڑھے ہو چکے ہیں اور وہ اس چشمہ کے عریف (نگران) ہیں وہ چاہتے ہیں کہ آپ ان کے بعد اس چشمہ کا عریف مجھ کو بنا دیں پس وہ لڑکا نبی صلی اللہ علیہ و آلہ و سلم کی خدمت میں پہنچا اور عرض کیا یا رسول اللہ! میرے والد نے آپ کو سلام عرض کیا ہے۔ آپ صلی اللہ علیہ و سلم نے فرمایا تجھ پر اور تیرے باپ پر سلام ہو۔ پھر اس نے کہا یا رسول اللہ صلی اللہ علیہ و آلہ و سلم میرے والد نے اپنی قوم کو سو اونٹ اس شرط پر دینے کیلئے کہا تھا کہ وہ اسلام قبول کر لیں۔ پس انھوں نے اسلام قبول کر لیا اور اب صحیح معنی میں وہ مسلمان ہیں۔ لیکن اب میرے والد ان سے اپنے اونٹ واپس لینا چاہتے ہیں۔ فرمائیے ان اونٹوں کے حقدار میرے والد ہیں یا وہ لوگ؟ آپ نے فرمایا اگر تیرا باپ ان اونٹوں کو لوگوں کو دینا چاہے تو وہ دے سکتا ہے اور اگر وہ واپس لینا چاہے تو وہ اس کا بھی حقدار ہے رہے وہ لوگ جو مسلمان ہوئے ہیں تو وہ لوگ اپنے اسلام کا فائدہ خود اٹھائیں گے اور اگر اسلام قبول نہ کریں گے تو اسلامی قاعدہ کی رو سے قتل کیے جائیں گے پھر اس نے کہا یا رسول اللہ! میرے والد بہت بوڑھے ہو چکے ہیں اور وہ اس چشمہ کے عریف (نگہبان و ذمہ دار) ہیں۔ وہ چاہتے ہیں کہ آپ ان کے بعد عرافت کی ذمہ داری مجھ کو سونپ دیں۔ آپ نے فرمایا بیشک عرافت ضروری ہے اور لوگوں کو عریف کے بغیر چارہ بھی نہیں ہے لیکن عریف جہنم میں جائیں گے۔

منشی (سیکرٹری) رکھنے کا بیان

قتیبہ بن سعید، نوح بن قیس، یزید بن کعب، عمرو بن مالک، ابو الجوزاء، حضرت ابن عباس سے روایت ہے کہ رسول اللہ صلی اللہ علیہ و آلہ و سلم کے کاتب (منشی) کا نام سجل تھا۔

زکوٰۃ وصول کر نے کا بیان

محمد بن ابراہیم، عبدالرحیم بن سلیمان، محمد بن اسحاق، عاصم بن عمرو، محمود بن لبید، حضرت رافع بن خدیج سے روایت ہے کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ حق کے ساتھ زکوٰۃ وصول کر نے والا (ثواب میں) ایسا ہے جیسا راہ خدا میں جہاد کر نے والا یہاں تک کہ وہ اپنے گھر لوٹ آئے۔

عبد اللہ بن محمد، محمد بن سلمہ، محمد بن اسحاق، یزید بن ابی حبیب، عبدالرحمن بن شماسہ، حضرت عقبہ بن عامر سے روایت ہے کہ فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ صاحب مکس جنت میں نہ جائے گا۔

محمد بن عبد اللہ، ابن مغرا ء، حضرت ابن اسحاق سے روایت ہے کہ صاحب مکس وہ ہے جو لوگوں سے عشر وصول کرتا ہے۔

بیعت کا بیان

محمد بن داؤد ، سلمہ، عبدالرزاق، معمر، زہری، سالم، حضرت عبداللہ بن عمر سے روایت ہے کہ (جب حضرت عمر زخمی ہوئے اور لوگوں نے مشورہ دیا کہ وہ کسی کو اپنے بعد خلیفہ نامزد کر دیں تو) حضرت عمر نے فرمایا اگر میں کسی کو خلیفہ نامزد نہ کروں تو رسول اللہ صلی اللہ علیہ و آلہ و سلم نے بھی کسی کو اپنے بعد نامزد نہیں فرمایا تھا اور اگر میں اپنے بعد کسی کو خلیفہ نامزد کر جاؤں تو (اس کی بھی نظیر موجود ہے کہ) حضرت ابو بکر نے اپنے بعد خلیفہ نامزد کیا۔ ابن عمر کہتے ہیں کہ بخدا حضرت عمر نے رسول اللہ صلی اللہ علیہ و آلہ و سلم اور ابو بکر کے سوا کسی اور کا ذکر نہیں کیا تب میں نے جان لیا کہ وہ آنحضرت صلی اللہ علیہ و آلہ و سلم کے برابر کسی کو نہ کریں گے۔

حفص بن عمر، شعبہ، عبداللہ بن دینار، حضرت ابن عمر سے روایت ہے کہ ہم رسول اللہ صلی اللہ علیہ و آلہ و سلم سے سمع و طاعت پر بیعت کرتے تھے (اور آپ بطور شفقت فرماتے تھے یہ بھی کہو) جہاں تک ممکن ہے۔

احمد بن صالح، وہب، مالک، ابن شہاب حضرت عروہ سے روایت ہے کہ حضرت عائشہ نے رسول اللہ کی عورتوں سے بیعت کی کیفیت بیان کرتے ہوئے فرمایا آپ نے بیعت کرتے وقت کبھی کسی اجنبی عورت کا ہاتھ نہیں چھوا آپ عورت سے صرف عہد لیتے جب وہ عہد کر چکتی تو آپ اس سے فرماتے کہ جا ! میں تجھ سے بیعت لے چکا۔

عبید اللہ بن عمر، عبداللہ بن یزید، سعید بن ابی ایوب، ابو عقیل، زہرہ بن معبد، حضرت عبداللہ بن ہشام سے روایت ہے کہ ان کو ان کی ماں زینب بنت حمید رسول اللہ صلی اللہ علیہ و آلہ و سلم کے پاس لے گئیں اور بولیں یا رسول اللہ ! اس سے بیعت لے لیجئے۔ آپ صلی اللہ علیہ و سلم نے فرمایا ابھی یہ کم سن ہے۔ پھر آپ نے ان کے سر پر ہاتھ پھیرا

عاملین زکوٰۃ کی تنخواہ کا بیان

زید بن اخزم، ابو عاصم، عبدالوارث، حسین، حضرت عبداللہ بن بریدہ نے اپنے والد کے حوالہ سے بیان کیا ہے کہ رسول اللہ صلی اللہ علیہ و آلہ و سلم نے فرمایا ہم نے جس کو بھی کسی کام پر مامور کیا تو اس کا وظیفہ اور تنخواہ مقرر کی ہے پھر اس کے بعد جو کچھ وہ اس سے زائد حاصل کرے وہ چوری اور خیانت ہے۔

ابو الولید طیالسی، لیث، بکیر بن عبد اللہ، بسر بن سعید، حضرت ابن الساعدی سے روایت ہے کہ حضرت عمر نے مجھ کو زکوٰۃ وصول کر نے پر مامور کیا۔ جب میں کام سے فارغ ہوا تو انھوں نے مجھے اس کی اجرت دینے کا حکم کیا۔ میں نے کہا میں نے تو یہ کام فی سبیل اللہ کیا ہے۔ حضرت عمر نے فرمایا جو تجھے دیا جا رہا ہے وہ لے لے کیونکہ میں نے بھی رسول اللہ صلی اللہ علیہ و آلہ و سلم کی حیات میں یہ کام کیا تھا اور آپ نے مجھے اس کی اجرت دی تھی۔

موسیٰ بن مروان، معافی، اوزاعی، حارث بن یزید، جبیربن نفیل، حضرت مستورد بن شداد سے روایت ہے کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ جو شخص ہمارا عامل ہو تو اس کو چاہیے کہ وہ ایک بیوی رکھ لے اسی طرح اگر اس کے پاس خادم نہ ہو تو خادم رکھ لے۔ اور اگر رہنے کے لیے گھر نہ ہو تو گھر لے لے۔ مستورد کہتے ہیں کہ ابو بکر نے کہا کہ مجھے معلوم ہوا ہے کہ نبی صلی اللہ علیہ و آلہ و سلم نے مزید فرمایا جو شخص اس سے زائد لیتا ہے تو وہ خائن اور چور ہے۔

عاملین کو ہدیہ لینا درست نہیں

ابن سرح، ابن ابی خالد، سفیان، زہری، عروہ، حضرت ابو حمید ساعدی سے روایت ہے کہ رسول اللہ صلی اللہ علیہ و آلہ و سلم نے قبیلہ ازد میں سے ایک شخص کو زکوٰۃ کی وصول یابی پر مامور فرمایا اس کا نام لتبیۃ یا ابن الاتبیّہ تھا۔ جب وہ زکوٰۃ وصول کر کے آیا تو بولا یہ تو تمھارے لیے ہے اور یہ مجھے ہدیہ میں ملا ہے۔ آپ نے منبر پر کھڑے ہو کر حمد وثنا کے بعد خطبہ دیا فرمایا عامل کو یہ بات زیب نہیں دیتی کہ ہم اس کو زکوٰۃ کی وصول یابی کے لیے بھیجیں اور جب واپس آئے تو کہے یہ تمھارے لیے ہے اور یہ مجھے ہدیہ میں ملا ہے۔ اگر یہی بات ہے تو جائے اور اپنے باپ یا ماں کے گھر بیٹھ رہے اور دیکھے کہ اسے یہ ہدیے ملتے ہیں یا نہیں۔ تم میں سے جو شخص اس طریقہ پر کوئی چیز لے لے گا وہ قیامت دن اس کو لے کر آئے گا اگر اونٹ ہو گا تو بولتا ہوا آئے گا۔ بیل ہو گا تو ڈکا رتا ہوا آئے گا۔ اگر بکری ہو گی تو ممیاتی ہوئی آئے گی۔ پھر آپ صلی اللہ علیہ و سلم نے اپنے دونوں ہاتھ اتنی بلندی تک اٹھائے کہ ہمیں آپ کی بغلوں کی سفیدی نظر آنے لگی۔ اس کے بعد فرمایا اے اللہ! میں نے صحیح بات لوگوں تک پہنچا دی۔ اے اللہ ! میں نے صحیح بات لوگوں تک پہنچا دی۔

زکوٰۃ میں خیانت کر نے کا بیان

عثمان بن ابی شیبہ، جریر، مطرف، ابی جہم، حضرت ابو مسعود انصاری سے روایت ہے کہ رسول اللہ صلی اللہ علیہ و آلہ و سلم نے مجھے زکوٰۃ کی وصول یابی پر مامور فرمایا (بوقت رخصت) آپ نے فرمایا ابو مسعود جا! لیکن خیال رہے میں تجھے قیامت کے دن اس حال میں آتا ہوا نہ دیکھوں کہ تیری پیٹھ پر زکوٰۃ میں سے چرایا ہوا اونٹ لدا ہو جو آواز نکال رہا ہو۔ ابو مسعود کہتے ہیں کہ میں نے عرض کیا تب پھر میں نہیں جاتا۔ آپ نے فرمایا تو پھر میں بھی تجھے مجبور نہیں کرتا۔

امام پر رعیت کے حقوق اور ان کی ضروریات کی تکمیل کا بیان

سلیمان بن عبدالرحمن، یحیی بن حمزہ، ابن ابی مریم، قاسم بن مخیمرہ، حضرت ابو مریم ازدی سے روایت ہے کہ میں حضرت معاویہ کے پاس گیا انھوں نے مجھے خوش آمدید کہا۔ میں نے عرض کیا میں نے ایک حدیث سنی ہے جو میں آپ کو بھی سناتا ہوں میں نے سنا کہ رسول اللہ صلی اللہ علیہ و آلہ و سلم فرماتے تھے کہ اللہ تعالی جس شخص کو مسلمانوں کے امور کا ولی بنائے اور پھر وہ ان کی ضرورت اور مشکل وقت میں کام میں نہ آئے تو اللہ تعالی بھی اس کی ضرورت کو پورا نہ فرمائے گا اور مشکل وقت میں اس کی مدد کرے گا۔ یہ سن کر حضرت معاویہ نے ایک شخص کو لوگوں کی ضرورت کی فراہمی پر مامور فرما دیا۔

سلمہ بن شبیب، عبدالرزاق، معمر، ہمام بن منبہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا نہ کوئی چیز میں تم کو اپنی طرف سے دیتا ہوں اور نہ اپنی طرف سے روکتا ہوں۔ میں تو صرف (اللہ کے خزا نہ کا) خزانچی ہوں جیسا حکم اللہ کی طرف سے ہوتا ہے ویسا ہی بجا لاتا ہوں۔

نفیلی، محمد بن سلمہ، محمد بن اسحاق ، محمد بن عمرو بن عطاء، حضرت مالک بن اوس بن خدثان سے روایت ہے کہ ایک دن حضرت عمر فاروق نے مال فئی کا ذکر کرتے ہوئے فرمایا کہ میں اس مال فئی کا تم سے زیادہ حقدار نہیں ہوں اور نہ ہی ہم میں سے کوئی شخص کسی دوسرے کے مقابلہ میں اس کا زیادہ حقدار ہے مگر یہ کہ اللہ تعالی کی کتاب اور رسول اللہ صلی اللہ علیہ و آلہ و سلم کی تقسیم کی رو سے ہم اپنے اپنے مراتب پر ہیں پس اس کا حقدار وہ ہے جو یا تو قدیم الاسلام ہو یا بہادر ہو یا عیالدار ہو یا کسی اور وجہ سے ضرورت مند ہو۔

مال فئی کی تقسیم کا بیان

ہارون بن زید بن ابی زرقاء، ہشام بن سعد، حضرت زید بن اسلم سے روایت ہے کہ عبداللہ بن عمر حضرت معاویہ کے پاس گئے تو حضرت معاویہ نے پوچھا کہ اے ابو عبدالرحمن! کیا کوئی ضرورت ہے؟ انھوں نے کہا مکاتب غلاموں کا حصہ دیجئے کیونکہ میں نے رسول اللہ صلی اللہ علیہ و آلہ و سلم کو دیکھا ہے کہ جب مال فئے آتا تو آپ مکاتب غلاموں سے تقسیم کا آغاز فرماتے۔

ابراہیم بن موسی، عیسیٰ بن ابی ذئب، قاسم بن عباس، عبداللہ بن دینار، عروہ، حضرت عائشہ سے روایت ہے کہ ایک مرتبہ رسول اللہ صلی اللہ علیہ و آلہ و سلم کے پاس ایک تھیلا آیا جس میں نگینے تھے۔ آپ نے ان نگینوں کو باندیوں اور آزاد عورتوں میں تقسیم فرما دیا۔ حضرت عائشہ فرماتی ہیں کہ میرے والد (حضرت ابو بکر) مال فئے کو آزاد اور غلاموں میں تقسیم فرماتے تھے۔

سعید بن منصور، عبداللہ بن مبارک، ابن مصفی، ابو مغیرہ، صفوان بن عمرو بن عبدالرحمن بن جبیر بن نفیر، حضرت عوف بن مالک سے روایت ہے کہ رسول اللہ صلی اللہ علیہ و آلہ و سلم کے پاس جب مال فئی آیا تو آپ صلی اللہ علیہ و سلم اس کو اسی دن تقسیم فرما دیتے۔ آپ عیالدار کو دو حصے دیتے اور تنہا شخص کو ایک حصہ ابن المصفی کی روایت میں یہ اضافہ بھی ہے کہ ہم بلائے گئے اور مجھے عمار سے پہلے بلایا جاتا ۔ پس مجھے بلا کر دو حصے مرحمت فرمائے کیونکہ میرے بیوی بچے تھے۔ میرے بعد عمار بن یاسر کو بلایا گیا اور اس کو ایک ہی حصہ ملا۔

مسلمانوں کے بچوں کو حصہ دینا

محمد بن کثیر، سفیان، جعفر، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم فرماتے تھے کہ میں مسلمانوں سے خود ان کے نفس سے زیادہ قریب ہوں پس (اگر کوئی شخص مر نے کے بعد) مال چھوڑ جائے تو اس کے حقدار اس کے گھر والے ہیں اور جو شخص قرض یا بال بچے چھوڑ جائے تو اس کے بال بچوں کی پرورش اور قرض کی ادائیگی میری ذمہ داری ہے۔

حفص بن عمر شعبہ، عدی بن ثابت، ابو حازم، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جو کوئی (میرے بعد) مال چھوڑے تو وہ اس کے وارثوں کا ہے اور جو کوئی عیال چھوڑ جائے تو ان کی پرورش ہماری ذمہ داری ہے۔

احمد بن حنبل، عبدالرزاق، معمر، زہری، ابو سلمہ، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم فرماتے تھے میں ہر مومن سے اس کے اپنے نفس سے بھی زیادہ قریب ہوں پس جو شخص مر جائے اور اپنے پیچھے قرض چھوڑ جائے تو اس کی ادائیگی میری ذمہ داری ہے اور جو شخص مال چھوڑ جائے وہ اس کے وارثوں کا ہے (یعنی اس کے مال میں ہمارا کوئی حق نہیں)

کس عمر کے مرد کا حصہ لگانا چاہیے

احمد بن حنبل، یحیی، عبید اللہ، نافع، حضرت ابن عمر سے روایت ہے کہ جنگ احد کے دن ان کو رسول اللہ صلی اللہ علیہ و آلہ و سلم کے سامنے پیش کیا گیا جبکہ ان کی عمر چودہ سال تھی لیکن آپ نے قبول نہیں فرمایا پھر اس کے بعد ان کو جنگ خندق کے دن پیش کیا گیا اس وقت ان کی عمر پندرہ سال ہو چکی تھی۔ تب آپ نے ان کو قبول فرما لیا۔

آخر زمانہ میں حصہ لینے کی کراہت کا بیان

احمد بن ابی حواری، سلیم بن مطیر، حضرت ابو مطیر سے روایت ہے کہ وہ حج کی غرض سے نکلے جب سویداء (ایک مقام کا نام ہے) پہنچے تو ایک شخص آیا دوا ڈھونڈتا ہوا آیا رسوت ڈھونڈتا ہوا وہ بولا مجھے اس شخص نے خبر دی جس نے رسول اللہ صلی اللہ علیہ و آلہ و سلم کو حجۃالوداع کے موقعہ پر فرماتے ہوئے سنا اس وقت آپ لوگوں کو نصیحت فرما رہے تھے معروفات کی تلقین اور منکرات سے پرہیز کی ہدایت فرما رہے تھے (اسی تقریر کے دوران) آپ نے فرمایا اے لوگو! عطایا قبول کرو جب تک کہ وہ عطایا ہوں (رشوت نہ ہوں) لیکن جب قریش حصول اقتدار کے لیے ایک دوسرے سے جنگ کریں اور عطیات قرض کا بدل بن جائیں تو ان کو لینے سے انکار کر دو۔ ابو داؤد فرماتے ہیں کہ اس روایت کو ابن مبارک نے بواسطہ محمد بن یسار سلیم بن مطیر سے روایت کیا ہے۔

ہشام بن عمار، سلیم بن مطیر، وادی قری کے باشندے سلیم بن مطیر نے اپنے والد کے حوالہ سے روایت کیا ہے کہ انھوں نے ایک شخص کو یہ کہتے ہوئے سنا کہ میں نے رسول اللہ صلی اللہ علیہ و آلہ و سلم کو حجۃالوداع کے موقعہ پر تقریر فرماتے ہوئے سنا۔ آپ لوگوں کو معروفات کی تلقین اور منکرات سے بچنے کی ہدایت فرما رہے تھے اسی دوران آپ نے فرمایا اے اللہ میں نے تیرا پیغام لوگوں تک پہنچا دیا تو لوگوں نے اقرار میں کہا ہاں آپ نے ہم تک اللہ کا پیغام پہنچا دیا۔ اس کے بعد آپ نے فرمایا جب قریش اقتدار کے لیے ایک دوسرے سے جنگ کریں اور عطیات رشوت بن جائیں تو اس کو چھوڑ دو۔ پوچھا گیا یہ شخص کون ہے تو لوگوں نے کہا یہ صحابی رسول ذوالزوائد ہیں۔

رجسٹر میں مستحقین کے ناموں کا اندراج کرنا

موسیٰ بن اسماعیل، ابراہیم ابن سعد، ابن شہاب، حضرت عبداللہ بن کعب بن مالک انصاری سے روایت ہے کہ انصار کے لوگوں کا ایک لشکر ملک فارس میں اپنے امیر کے ساتھ تھا اور حضرت عمر ہر سال لشکروں کو تبدیل کر دیا کرتے تھے پس حضرت عمر مستحقین کے ناموں کو رجسٹر میں اندراج کر نے میں مشغول ہوئے جب اس لشکر کے قیام کی مدت پوری ہو گئی تو لشکر والے از خود ملک فارس سے لوٹ آئے حضرت عمر نے ان کے اس اقدام پر ان کو سرزنش کی حالانکہ وہ سب اصحاب رسول تھے۔ لشکر والوں نے کہا اے عمر! تم ہم سے غافل ہو گئے اور تم نے اس قاعدہ پر عمل کرنا چھوڑ دیا جس کا رسول اللہ صلی اللہ علیہ و آلہ و سلم نے ہمیں حکم فرمایا تھا یعنی ایک لشکر کے بعد دوسرا لشکر روانہ کرنا (تا کہ پہلے والا لوٹ آئے اور آرام کرے)

محمود بن خالد، محمد بن عائذ، ولید، عیسیٰ بن یونس، حضرت ابن عدی سے روایت ہے کہ حضرت عمر بن عبدالعزیز نے لکھا کہ جو شخص مال فئی کا مصرف دریافت کرے تو اس کو بتا دینا چاہئے کہ اس کا مصرف وہی ہے جہاں حضرت عمر بن خطاب نے اس کو صرف کر نے کا حکم فرمایا ہے اور تمام مؤمنین نے ان کے فیصلہ کو رسول اللہ صلی اللہ علیہ و آلہ و سلم کے اس قول کی روشنی میں کہ اللہ نے عمر کی زبان اور دل پر حق کو جاری فرما دیا ہے۔ عین عدل تصور کیا۔ حضرت عمر نے عطایا کو مقرر کیا اور جزیہ کے بدلہ میں سب مذہب والوں کا ذمہ لیا۔ اس میں نہ آپ نے پانچواں حصہ مقرر کیا اور نہ اس کو مال غنیمت کے مثل تصور کیا۔

احمد بن یونس، زہیر، محمد بن اسحاق ، مکحول، غضیف بن حارث حضرت ابو ذر سے روایت ھے کہ رسول اللہ صل اللہ علیہ و سلم سے سنا آپ فرما رہے تھے کہ اللہ تعالی نے عمر کی زبان پر حق رکھ دیا ہے وہ جب کہتے ہیں حق کہتے ہیں

ان مالوں کا بیان جن کو رسول اللہ صلی اللہ علیہ و آلہ و سلم مال غنیمت میں سے اپنے لیے چن لیتے تھے

حسن بن علی، محمد بن یحیی بن فارس، بشر بن عمر، حضرت مالک بن اوس بن حدثان سے روایت ہے کہ حضرت عمر نے دن چڑھے مجھے بلانے کے لیے ایک شخص کو بھیجا۔ پس میں آیا تو میں نے ان کو بستر کے بغیر ایک تخت پر بیٹھے ہوئے پایا۔ جب میں ان کے پاس پہنچا تو انھوں نے مجھے دیکھ کر کہا اے مالک! تمہاری قوم کے کچھ لوگ میرے پاس آئے پس میں نے ان کو کچھ دینے کا حکم کیا۔ سو تم ان میں تقسیم کر دو میں نے عرض کیا کا ش! آپ اس کام کے واسطے کسی اور کو حکم فرماتے۔ آپ نے فرمایا نہیں لے لو۔ (یعنی گھبراؤ نہیں یہ مال لو اور ان میں تقسیم کر دو) اتنے میں یرفاء آیا (یرفاء حضرت عمر کا آزاد کردہ غلام اور دربان) اور بولا عثمان بن عفان، عبدالرحمن بن عوف، زبیر بن عوام اور سعد بن ابی وقاص آپ سے ملنا چاہتے ہیں کیا آپ ان کو آنے کی اجازت دیتے ہیں آپ نے کہا ہاں ان کو آنے دے۔ جب یہ سب حضرات آ گئے تو یرفاء پھر آیا اور بولا عباس اور علی بھی آنا چاہتے ہیں۔ انھوں نے فرمایا ان کو بھی آنے دے پس جب سب لوگ آ گئے تو حضرت عباس نے کہا اے امیر المؤمنین! میرے اور ان کے یعنی علی کے درمیان فیصلہ کر دیجئے۔ اتنے میں دوسرے لوگ بھی بول اٹھے ہاں امیر المؤمنین آپ ان کے درمیان فیصلہ کر دیجئے اور ان دونوں کو آرام پہنچائیے۔ مالک بن اوس کہتے ہیں کہ میرا خیال ہے کہ حضرت علی اور حضرت عباس نے ہی ان بقیہ حضرات کو اسی کام کے لیے آگے بھیجا تھا۔ حضرت عمر نے فرمایا ذرا صبر کرو۔ کچھ دیر کے بعد حضرت عمر ان سب حضرات کی طرف متوجہ ہوئے اور فرمایا میں تم کو اس خدا کی قسم دے کر پوچھتا ہوں جس کے حکم سے زمین و آسمان قائم ہیں کہ کیا تم یہ بات جانتے ہو کہ رسول اللہ صلی اللہ علیہ و آلہ و سلم نے فرمایا ہے ہم (یعنی انبیاء) میراث چھوڑ کر نہیں جاتے بلکہ جو کچھ چھوڑ تے ہیں وہ صدقہ ہے۔ سب نے تائید کرتے ہوئے کہا ہاں بیشک آپ نے ایسا ہی فرمایا تھا پھر وہ حضرت علی اور حضرت عباس کی طرف متوجہ ہوئے اور ان دونوں سے بھی قسم دے کر یہی بات پوچھی کہ کیا تم دونوں یہ بات جانتے ہو کہ رسول اللہ صلی اللہ علیہ و آلہ و سلم نے فرمایا ہمارا کوئی وارث نہیں ہوتا ہم جو کچھ چھوڑ تے ہیں وہ سب صدقہ ہے ان دونوں حضرات نے بھی اس کی تائید کی۔ تو حضرت عمر نے فرمایا اللہ تعالی نے رسول اللہ صلی اللہ علیہ و آلہ و سلم کو یہ ایسی خصوصیت مرحمت فرمائی جو آپ کے علاوہ کسی دوسرے کو نہیں بخشی۔ اللہ تعالی کا فرمان ہے کہ اللہ نے کافروں سے جو مال اپنے گھوڑے دوڑائے اور نہ اونٹ بلکہ اللہ جس پر چاہتا ہے اپنے رسولوں کو غلبہ عطا فرماتا ہے اور اللہ ہر چیز پر پوری پوری قدرت رکھتا ہے اللہ نے اپنے رسول کو بنی نضیر کا مال دلایا بخدا آپ نے اس مال میں تم میں سے کسی کو ترجیح نہ دی اور نہ ہی خود لے لیا بلکہ آپ نے اس میں سے ایک سال کا خرچ لیا۔ یا یہ کہا کہ۔ آپ نے اپنے اور اپنے اہل وعیال کے لیے ایک سال کا خرچ لیا اور جو باقی بچا وہ سب کا برابر کا حق قرار دیا۔ اس کے بعد حضرت عمران صحابہ کی طرف متوجہ ہوئے اور ان سے کہا میں تم سے اس خدا کی قسم دے کر پوچھتا ہوں جس کے حکم سے زمین و آسمان قائم ہیں کہ کیا تم یہ بات جا نتے ہو؟ (یعنی آپ نے اس مال میں اسی طرح تصرف کیا جس طرح بیان کیا گیا) تو سب نے اقرار کیا کہ ہاں ہم یہ بات جانتے ہیں۔ پھر وہ حضرت علی اور حضرت عباس کی طرف متوجہ ہوئے اور ان سے کہا کہ میں تم سے خدا کی قسم دے کر پوچھتا ہوں جس کے حکم سے زمین و آسمان قائم ہیں کہ کیا تم بھی یہ بات جانتے ہو؟ (جس طرح یہ سب لوگ جانتے ہیں؟) تو ان دونوں حضرات نے بھی کہا ہاں ہم بھی یہ بات جانتے ہیں۔ پس جب رسول اللہ صلی اللہ علیہ و آلہ و سلم کی وفات ہو گئی تو حضرت ابو بکر نے کہا اب میں رسول اللہ صلی اللہ علیہ و آلہ و سلم کا خلیفہ ہوں تو (اے عباس) تم اور یہ (علی) ابو بکر کے پاس گئے تھے تم اپنے بھتیجے کی میراث طلب کر رہے تھے اور یہ علی اپنی بیوی کے لیے ان کے والد بزرگوار کی میراث طلب کر رہے تھے تو ابو بکر نے تم دونوں سے کہا تھا کہ رسول اللہ صلی اللہ علیہ و آلہ و سلم کا ارشاد گرامی ہے کہ ہمارا کوئی وارث نہیں ہوتا بلکہ ہمارا ترکہ صدقہ ہے۔ اور اللہ جانتا ہے کہ ابو بکر سچے نیک ہدایت یافتہ اور حق کے تابع تھے پس ابو بکر اس مال کے متولی رہے جب ابو بکر کی بھی وفات ہو گئی تو میں نے کہا میں رسول اللہ صلی اللہ علیہ و آلہ و سلم اور ابو بکر دونوں کا خلیفہ ہوں پھر میں ان اموال کا متولی رہا جب تک اللہ کو میرا متولی رہنا منظور ہوا پھر اے عباس تم اور علی آئے اور تم دونوں ایک ہو اور تم دونوں کا مقصد بھی ایک ہے تم دونوں نے یہ کہا کہ وہ مال ہمارے قبضہ میں دے دو۔ میں نے کہا کہ اگر تم چاہو تو میں وہ مال تمھاری تولیت میں دیئے دیتا ہوں مگر اس شرط پر کہ تم کو قسم ہے اللہ کی اس مال میں اسی طرح کام کرنا جس طرح رسول اللہ صلی اللہ علیہ و آلہ و سلم اس مال میں متولی رہتے تھے۔ تم نے اس شرط پر وہ مال مجھ سے لے لیا پھر اب تم دونوں میرے پاس آئے ہو کہ میں تمھارا فیصلہ اس کے علاوہ دوسری صورت میں کروں (یعنی تم دونوں کے درمیان تقسیم کر دوں) تو خدا کی قسم میں قیامت تک بھی اس کے علاوہ کسی دوسری صورت پر فیصلہ نہیں کروں گا۔ البتہ اگر تم عاجز ہو جاؤ (یعنی تم سے ان مالوں کا اہتمام نہ ہو سکے) تو پھر مجھ ہی کو لوٹا دینا۔ ابو داؤد فرماتے ہیں کہ ان دونوں حضرات نے یہ درخواست کی تھی کہ اس کا انتظام ہمارے درمیان تقسیم کر دیجئے۔ یہ نہیں کہ انھیں حضور صلی اللہ علیہ و آلہ و سلم کی یہ حدیث کہ ہمارا کوئی وارث نہیں ہوتا ہم جو مال چھوڑیں وہ صدقہ ہے۔ معلوم نہ تھی بلکہ یہ دونوں حضرات بھی حق ہی کی تلاش میں تھے اس پر حضرت عمر نے یہ فرمایا کہ میں اس پر تقسیم کا عنوان نہیں آنے دوں گا بلکہ سابقہ حالت پر ہی رہنے دوں گا۔

محمد بن عبید، محمد بن ثور، معمر، زہری، حضرت مالک بن اوس سے اس قصہ میں مروی ہے کہ وہ دونوں یعنی حضرت علی اور حضرت عباس اس مال میں جھگڑا کرتے تھے جو اللہ تعالی نے بنی نضیر کے اموال میں سے اپنے رسول کو عطا فرمایا تھا ابو داؤد فرماتے ہیں کہ حضرت عمر کا مقصد یہ تھا کہ اس میں تقسیم کا نام نہ آئے (کیونکہ تقسیم ملکیت میں جاری ہوتی ہے اور وہ ملکیت میں نہ تھا)

عثمان بن ابی شیبہ، احمد بن عبدہ، سفیان بن عیینہ، عمر بن دینار، حضرت عمر سے روایت ہے کہ بنی نضیر کا مال ایسا تھا جو اللہ تعالی نے اپنے نبی کو عطا فرمایا اور اس پر مسلمانوں نے اپنے گھوڑے اور اونٹ نہیں دوڑائے تھے (یعنی یہ مال بغیر جنگ کے حاصل ہوا تھا) یہ مال صرف رسول اللہ صلی اللہ علیہ و آلہ و سلم کے لیے تھا آپ صلی اللہ علیہ و سلم اس مال کو اپنے گھر والوں پر خرچ کرتے۔ اور ابن عبدہ کی روایت یوں ہے کہ آپ صلی اللہ علیہ و سلم ایک سال کا خرچ اپنے گھر والوں پر صرف کرتے اور باقی ماندہ مال کو گھوڑوں کی خریداری اور جہاد کی تیاری پر صرف فرماتے۔ ابن عبدہ نے کہا گھوڑوں پر اور اسلحہ کی تیاری و خریداری) پر صرف فرماتے۔

مسدد، اسماعیل بن ابراہیم، ایوب، زہری، حضرت عمر نے فرمایا کہ اللہ تعالی کا ارشاد ہے جو مال اللہ نے اپنے رسول کو عنایت فرمایا جس پر تم نے اپنے اونٹ اور گھوڑے نہیں دوڑائے۔ اس آیت کی رو سے آنحضرت صلی اللہ علیہ و آلہ و سلم کے لیے عرینہ کے چند گاؤں خاص ہوئے جیسا کہ فدک وغیرہ اور دوسری آیتیں جیسے یہ فرمایا جو اللہ نے عنایت فرمایا اپنے رسول کو گاؤں والوں سے تو وہ اللہ رسول کے لیے ہے اور رشتہ داروں یتیموں اور مسافروں کے لیے ہے۔ نیز یہ بھی ارشاد ہوا! ان فقیروں کے لیے ہے جو اپنے گھروں اور مالوں سے نکالے گئے ہیں اور فرمایا جو لوگ دار الاسلام میں آ گئے اور مسلمان ہو گئے ہیں پہلے اور جو لوگ ان کے بعد آئے۔ اس آیت کے عموم میں تمام مسلمان شریک ہو گئے اب کوئی مسلمان ایسا نہیں جو مال فئی میں حقدار نہ ہو بجز غلاموں اور باندیوں کے جن کے تم مالک ہو۔

ہشام بن عمار، حاتم بن اسماعیل، سلیمان بن داؤد، ابن وہب، عبدالعزیز بن اسامہ بن زید، زہری، حضرت مالک بن اوس بن حدثان سے روایت ہے کہ حضرت عمر نے (حضرت عباس اور حضرت علی کے قضیہ میں) جس چیز سے استدلال کیا وہ ان کا یہ قول تھا کہ آنحضرت صلی اللہ علیہ و آلہ و سلم کے لیے تین صفایا مخصوص تھے۔ بنونضیر خیبر اور فدک۔ پس بنونضیر کا مال تو آپ کی ضروریات کے لیے مخصوص تھا اور فدک کا مال ضرورت مند مسافروں کے لیے اور خیبر کے مال کے آپ نے تین حصے فرما دئیے دو حصے مسلمانوں کے لیے ایک حصہ اپنے اہل و عیال کے خرچ کیلئے آپ کے اہل عیال کے خرچ سے جو بچتا وہ مہاجرین فقراء پر صرف کیا جاتا۔

یزید بن خالد، عبداللہ بن موہب، لیث بن اسعد، عقیل بن خالد، ابن شہاب، عروہ بن زبیر، حضرت عائشہ سے روایت ہے کہ رسول اللہ صلی اللہ علیہ و آلہ و سلم کی صاحبزادی حضرت فاطمہ نے اپنے والد کی میراث طلب کر نے کے لیے حضرت ابو بکر کے پاس کسی کو بھیجا جو اللہ تعالی نے آپ نے کو مدینہ میں فدک اور خیبر کے باقی ماندہ پانچویں حصہ میں عنایت فرمایا تھا۔ حضرت ابو بکر نے جواب میں فرمایا کہ رسول اللہ صلی اللہ علیہ و آلہ و سلم نے فرما دیا تھا کہ ہمارا کوئی وارث نہیں ہوتا۔ جو مال ہم چھوڑیں وہ صدقہ ہے۔ لہٰذا اس مال میں سے آل محمد صرف کھانے کے بقدر لیں گے اور خدا کی قسم میں رسول اللہ صلی اللہ علیہ و آلہ و سلم کے کسی صدقہ کو اس حال سے نہ بدلوں گا جو آپ کے عہد میں تھا اور میں اس میں وہی کام کروں گا جو رسول اللہ صلی اللہ علیہ و آلہ و سلم اپنی حیات میں کرتے تھے۔ خلاصہ یہ ہے کہ ابو بکر نے اس مال میں سے کچھ بھی فاطمہ کو دینے سے انکار کر دیا۔ (یہ انکار بطریق وراثت دینے میں تھا بطریق ولایت نہیں)

عمرو بن عثمان، شعیب بن ابی حمزہ، عروہ بن زبیر، حضرت عائشہ سے یہی حدیث مروی ہے۔ اس میں ہے کہ حضرت فاطمہ رسول اللہ صلی اللہ علیہ و آلہ و سلم کے اس صدقہ کو طلب کر رہی تھیں جو مدینہ اور فدک میں تھا اور جو خیبر کے پانچویں حصہ میں سے بچ رہا تھا۔ حضرت عائشہ فرماتی ہیں کہ حضرت ابو بکر نے فرمایا کہ رسول اللہ صلی اللہ علیہ و آلہ و سلم کا ارشاد گرامی ہے ہمارا کوئی وارث نہیں ہوتا ہم جو کچھ چھوڑ جائیں وہ صدقہ ہے اور اس مال میں سے یعنی اللہ کے مال میں سے محمد صلی اللہ علیہ و آلہ و سلم کی اولاد صرف کھانے (اور پہننے) کے بقدر لے گی۔ ان کے لیے یہ بات درست نہیں ہے کہ وہ کھانے پینے سے بڑھ کر اس مال میں سے کچھ لیں۔

حجاج بن ابی یعقوب ابن ابراہیم، سعد، صالح، ابن شہاب، حضرت عروہ نے حضرت عائشہ سے یہی حدیث روایت کی ہے اس میں یہ ہے کہ حضرت ابو بکر نے (حضرت فاطمہ کو میراث دینے سے) انکار کر دیا اور کہا کہ میں اس کام کو نہیں چھوڑوں گا جس کو رسول اللہ انجام دیتے تھے۔ میں ڈرتا ہوں کہ اگر میں کوئی ایسا کام چھوڑ دوں گا جس کو آپ صلی اللہ علیہ و سلم کرتے تھے تو گمراہ ہو جاؤں گا۔ پھر حضرت عمر نے (اپنے زمانہ خلافت میں) اس صدقہ کو جو مدینہ میں تھا حضرت علی اور حضرت عباس کے حوالہ کر دیا (بطریق ولایت نہ کہ بطریق میراث) مگر علی اس پر قابض رہے اور خیبر و فدک کے مال کو حضرت عمر نے اپنے ہی پاس رکھا اور فرمایا یہ دونوں رسول اللہ صلی اللہ علیہ و آلہ و سلم کے صدقے ہیں جو آپ کی ضروریات اور دیگر مقاصد میں استعمال ہوتے تھے اس کا اختیار اس کو رہے گا جو ولی امر ہو گا (یعنی خلیفہ) راوی کا بیان ہے کہ یہ دونوں یعنی خیبر اور فدک آج تک اسی صورت حال پر برقرار ہیں۔

محمد بن عبید ابن ثور، معمر، حضرت زہری سے روایت ہے کہ یہ جو اللہ تعالی کا ارشاد ہے کہ تم نے ان مالوں کے حصول میں اپنے گھوڑے اور اونٹ نہیں دوڑائے (یعنی جنگ کے بغیر حاصل کیے اس کا قصہ یہ ہے کہ رسول اللہ صلی اللہ علیہ و آلہ و سلم نے فدک اور گاؤں والوں سے صلح کی اس حال میں کہ آپ ایک قوم کا محاصرہ کیے ہوئے تھے۔ راوی کہتے ہیں کہ میرے شیخ نے اس گاؤں کا نام لیا تھا لیکن مجھے یاد نہیں رہا۔ ان لوگوں نے آپ کے پاس بطور صلح مال بھیجا تو اللہ تعالی نے ارشاد فرمایا کہ۔ ان مالوں پر تم نے اپنے گھوڑے اور اونٹ نہیں دوڑائے یعنی بغیر جنگ کے یہ مال ہاتھ آیا۔ زہری کہتے ہیں کہ بنونضیر کے اموال بھی رسول اللہ صلی اللہ علیہ و آلہ و سلم کے لیے خاص تھے کیونکہ مسلمانوں نے اس کو بزور بازو حاصل نہ کیا تھا بلکہ صلح کر کے حاصل کیا تھا اسی لیے رسول اللہ صلی اللہ علیہ و آلہ و سلم نے اس مال کو مہاجرین میں تقسیم فرمایا اور انصار کو اس میں سے کچھ نہ دیا سوائے ان دو شخصوں کے جو ضرورت مند تھے۔

ان مالوں کا بیان جن کو رسول اللہ صلی اللہ علیہ و آلہ و سلم مال غنیمت میں سے اپنے لیے چن لیتے تھے
عبد اللہ بن جراح، جریر، حضرت مغیرہ سے روایت ہے کہ جب حضرت عمر بن عبدالعزیز خلیفہ ہوئے تو انھوں نے مروان کے بیٹوں کو جمع کیا اور فرمایا رسول اللہ صلی اللہ علیہ و آلہ و سلم کا جو فدک تھا آپ اس کے مال سے اپنے اہل و عیال پر خرچ کرتے بنوہاشم کے چھوٹے بچوں پر صرف فرماتے اور بیوہ عورتوں کے نکاح میں خرچ کرتے تھے۔ رسول اللہ صلی اللہ علیہ و آلہ و سلم کی بیٹی فاطمہ نے فدک کو اپنے لیے طلب کیا مگر آپ نے نہیں دیا (بلکہ اپنے ہی قبضہ میں رکھا) اور آپ کی زندگی بھر ایسا ہی رہا۔ یہاں تک کہ آپ کی وفات ہو گئی۔ پھر جب آپ کے بعد ابو بکر خلیفہ ہوئے تو انھوں نے بھی فدک کا وہی کیا جو رسول اللہ صلی اللہ علیہ و آلہ و سلم اپنی زندگی میں کرتے تھے۔ یہاں تک کہ ان کی بھی وفات ہو گئی۔ پھر جب حضرت عمر خلیفہ بنے تو انھوں نے بھی فدک کے مال میں اسی طرح تصرف کیا جس طرح ان کے دونوں پیشرو کرتے رہے (یعنی حضور صلی اللہ علیہ و آلہ و سلم اور حضرت ابو بکر) یہاں تک کہ ان کی بھی وفات ہو گئی۔ اس کے بعد مروان نے اس کو اپنے ذاتی تصرف میں لے لیا۔ پھر وہ عمر بن عبدالعزیز نے فرمایا میں نے ایک ایسا کام ہوتے دیکھا جس سے نبی صلی اللہ علیہ و آلہ و سلم نے اپنی بیٹی فاطمہ کو بھی منع فرما دیا تھا تو میرے لیے بھی جائز نہیں (یعنی فدک کو اپنے ذاتی تصرف میں رکھنا (اور میں تم کو اس پر گواہ بناتا ہوں کہ میں نے اس کو (یعنی فدک کو) اسی حالت پر لوٹا دیا ہے جس حالت پر وہ نبی صلی اللہ علیہ و آلہ و سلم کے دور میں تھا (یعنی ذاتی تصرف سے نکال کر وقف کر دیا)۔

عثمان بن ابی شیبہ، محمد بن فضیل، ولید بن جمیع، حضرت ابو الطفیل سے روایت ہے کہ حضرت ابو بکر کے پاس حضرت فاطمہ اپنی میراث طلب کر نے آئیں جو (ان کے خیال میں) رسول اللہ صلی اللہ علیہ و آلہ و سلم کے بعد ان کو پہنچی تھی۔ حضرت ابو بکر نے فرمایا کہ میں نے رسول اللہ صلی اللہ علیہ و آلہ و سلم سے سنا ہے۔ آپ فرماتے تھے۔ بیشک اللہ تعالی جب کسی نبی کو کوئی معاش دیتا ہے تو وہ اس کے بعد اس کو ملتی ہے جو اس کا قائم مقام ہوتا ہے۔

عبد اللہ بن مسلمہ، مالک، ابو زناد، اعرج، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا۔ میرے وارث اس ایک دینار کو بھی تقسیم نہ کریں گے جو میں اپنے بعد چھوڑ جاؤں بجز اپنی بیویوں کے خروج اور عامل کی محنت کے۔ باقی سب صدقہ ہے۔

عمرو بن مرزوق، شعبہ، عمرو بن مرہ، حضرت ابو البختری سے روایت ہے کہ میں نے ایک شخص سے ایک حدیث سنی جو مجھے پسند آئی میں نے کہا مجھے یہ حدیث لکھ کر دے دو تو وہ اس حدیث کو صاف صاف لکھ کر لایا۔ اس حدیث میں تھا کہ حضر عباس اور حضرت علی حضرت عمر کے پاس آئے اس وقت ان کے پاس حضرت طلحہ، حضرت زبیر، حضرت سعد اور حضرت عبدالرحمن بن عوف موجود تھے۔ یہ دونوں (یعنی حضرت عباس اور حضرت علی) آپس میں جھگڑ رہے تھے۔ حضرت عمر نے حضرت طلحہ، حضرت زبیر، حضرت عبدالرحمن اور حضرت سعد سے پوچھا کہ کیا تم کو یہ بات نہیں معلوم کہ رسول اللہ صلی اللہ علیہ و آلہ و سلم نے فرمایا تھا کہ نبی کا تمام مال صدقہ ہوتا ہے بجز اس کے جو خود اس کے اور اس کے اہل وعیال کے کھانے پینے اور اوڑھنے پہننے کے لیے ضروری ہو اور ہم لوگوں (یعنی گروہ انبیاء کا) کوئی وارث نہیں ہوتا۔ ان سب حضرات نے کہا ہاں بیشک آپ نے یہ فرمایا تھا۔ حضرت عمر نے مزید فرمایا کہ رسول اللہ صلی اللہ علیہ و آلہ و سلم اپنے مال میں سے اپنے اہل وعیال پر صرف کرتے تھے اور جو اس سے باقی بچتا وہ صدقہ فرما دیتے تھے۔ پھر رسول اللہ صلی اللہ علیہ و آلہ و سلم کی وفات ہو گئی اور اس مال کے متولی دو سال تک حضرت ابو بکر قرار پائے اور آپ اس میں سے اسی طرح تصرف کرتے رہے جس طرح رسول اللہ صلی اللہ علیہ و آلہ و سلم اپنی زندگی میں کیا کرتے تھے۔ اس کے بعد راوی نے مالک بن اوس کی حدیث کا کچھ حصہ ذکر کیا۔

قعنبی، مالک بن شہاب، عروہ، حضرت عائشہ سے روایت ہے کہ جب رسول اللہ صلی اللہ علیہ و آلہ و سلم کی وفات ہو گئی تو آپ کی ازواج نے چاہا کہ حضرت ابو بکر کے پاس اپنا آٹھواں حصہ طلب کر نے کیلئے حضرت عثمان بن عفان کو بھیجیں جو رسول اللہ صلی اللہ علیہ و آلہ و سلم کی طرف سے ان کو بطور میراث پہنچتا تھا۔ تو حضرت عائشہ نے ان سے کہا کہ کیا رسول اللہ صلی اللہ علیہ و آلہ و سلم نے یہ نہیں فرمایا کہ۔ ہمارا کوئی وارث نہیں ہوتا ہم جو مال چھوڑ جائیں وہ صدقہ ہوتا ہے۔

محمد بن یحیی بن فارس، ابراہیم بن حمزہ، حاتم بن اسماعیل، اسامہ بن زید، ابن شہاب سے بھی یہ حدیث اسی سند کے ساتھ مروی ہے جیسا کہ پہلی حدیث۔ اس میں یوں ہے کہ حضرت عائشہ نے ان ازواج سے کہا کہ کیا تم اللہ سے نہیں ڈرتیں؟ کیا تم نے رسول اللہ صلی اللہ علیہ و آلہ و سلم کا یہ فرمان نہیں سنا کہ۔ ہمارا کوئی وارث نہیں ہوتا ہم جو کچھ چھوڑ جائیں وہ سب صدقہ ہوتا ہے اور یہ مال آلِ محمد کی ضروریات اور ان کے مہمانوں کے لیے ہے۔ جب میں مر جاؤں تو یہ مال اس کے پاس رہے گا جو میرے بعد ولی امر (یعنی خلیفہ) ہو گا۔

آپ خمس کہاں کہاں تقسیم کرتے اور کن کن قرابت داروں کو تقسیم فرماتے

عبید اللہ بن عمرو بن میسرہ، عبدالرحمن بن مہدی، عبداللہ بن مبارک، یونس بن یزید، زہری، سعید بن مسیب، حضرت جبیربن مطعم سے روایت ہے کہ وہ اور عثمان بن عفان رسول اللہ صلی اللہ علیہ و آلہ و سلم کے پاس اس خمس کے بارے میں گفتگو کر نے کی غرض سے گئے جو آپ نے بنو ہاشم اور بنو مطلب میں تقسیم کر دیا تھا (اور بنی نوفل اور بنی عبدشمس کو نہیں دیا تھا حالانکہ ان سب کا رشتہ ایک تھا) میں نے عرض کیا یا رسول اللہ! آپ نے ہمارے بھائیوں یعنی بنی مطلب کو حصہ دلا دیا اور ہمیں آپ نے کچھ بھی نہ دیا حالانکہ آپ سے ہماری اور ان کی قرابت داری ایک جیسی ہے۔ یہ سن کر رسول اللہ صلی اللہ علیہ و آلہ و سلم نے فرمایا بنو مطلب اور بنو ہاشم ایک ہیں۔ جبیر کہتے ہیں کہ آپ نے اس خمس میں سے بنی عبدشمس اور بنی نوفل کو کچھ نہیں دیا تھا جس میں سے بنی ہاشم اور بنی مطلب کو دیا تھا۔ جبیر کہتے ہیں کہ ( آپ کی وفات کے بعد ابو بکر بھی خمس کو اسی طرح تقسیم کرتے رہے جس طرح رسول اللہ صلی اللہ علیہ و آلہ و سلم تقسیم فرمایا کرتے تھے بجز اس کے کہ وہ رسول اللہ صلی اللہ علیہ و آلہ و سلم کے قرابت داروں کو نہ دیتے تھے جیسا کہ رسول اللہ صلی اللہ علیہ و آلہ و سلم اپنی حیات میں دیا کرتے تھے (ممکن ہے اس وقت وہ ضرورت مند نہ رہے ہوں) اور عمر بن خطاب ان کو دیا کرتے تھے اور اس کے بعد حضرت عثمان بھی ان کو دیتے رہے۔

عبید اللہ بن عمر عثمان بن عمر، یونس، زہری، سعید بن مسیب، حضرت جبیربن مطعم سے روایت ہے کہ رسول اللہ صلی اللہ علیہ و آلہ و سلم نے بنی عبدشمس اور بنی نوفل کو خمس میں سے کچھ نہیں دیا جیسا کہ بنی ہاشم اور بنی مطلب کو دیا تھا۔ حضرت جبیر کہتے ہیں کہ ابو بکر بھی اسی طرح تقسیم کرتے رہے جس طرح رسول اللہ صلی اللہ علیہ و آلہ و سلم فرمایا کرتے تھے سوائے اس کے کہ وہ رسول اللہ صلی اللہ علیہ و آلہ و سلم کے رشتہ داروں کو نہ دیتے تھے جس طرح آپ صلی اللہ علیہ و سلم اپنی زندگی میں ان کو دیا کرتے تھے۔ البتہ حضرت عمر رسول اللہ صلی اللہ علیہ و آلہ و سلم کے عزیزوں کو دیا کرتے تھے اور ان کے بعد جو بھی خلیفہ ہوئے وہ بھی دیتے رہے۔

مسدد، ہشیم، محمد بن اسحاق ، زہری سعید بن مسیب، حضرت جبیر بن مطعم سے روایت ہے کہ جب خیبر کی جنگ ہوئی تو مال غنیمت میں سے آپ نے ذوی القربی کا حصہ بنی ہاشم اور بنی مطلب میں تقسیم فرمایا اور بنی نوفل اور بنی عبدشمس کو چھوڑ دیا۔ تو میں اور عثمان بن عفان مل کر رسول اللہ صلی اللہ علیہ و آلہ و سلم کے پاس گئے اور عرض کیا یا رسول اللہ! بنی ہاشم کی فضیلت کا ہم انکار نہیں کرتے کیونکہ اللہ تعالی نے آپ کو ان میں پیدا فرمایا لیکن ہمارے بھائیوں بنی مطلب کا کیا حال ہے آپ نے ان کو دیا اور ہم کو نہ دیا حالانکہ آپ سے ہماری بھی قرابت ایک ہی ہے تب آپ نے فرمایا ہم اور بنی مطلب کبھی جدا نہیں ہوئے نہ جاہلیت میں اور نہ اسلام میں۔ اور ہم اور وہ ایک ہیں۔ اور آپ نے ایک ہاتھ کی انگلیوں کو دوسرے ہاتھ کی انگلیوں میں ڈال کر دکھایا کہ یوں!

حسین بن علی، وکیع، حسن بن صالح، حضرت سدی سے ذوی القربی کی تفسیر میں منقول ہے کہ اس سے مراد عبدالمطلب کی اولاد ہے۔

احمد بن صالح، عنبسہ، یونس، ابن شہاب، حضرت یزید بن ہرمز سے روایت ہے کہ (خارجیوں کے سردار) نجدہ حروری نے جب عبداللہ بن زبیر کی شہادت کے موقعہ پر حج کیا تو اس نے ایک شخص کو حضرت عبداللہ بن عباس کے پاس ذوی القربی کا حصہ دریافت کر نے کے لیے بھیجا اور پوچھا کہ آپ کی رائے میں ذوی القربی سے مراد کون ہے؟ تو جواب میں حضرت ابن عباس نے فرمایا اس سے مراد رسول اللہ صلی اللہ علیہ و آلہ و سلم کے قرابت دار ہیں رسول اللہ صلی اللہ علیہ و آلہ و سلم نے ان کو حصہ دیا تھا اور حضرت عمر نے اس میں سے ہمارے سامنے بھی پیش کیا ہم نے اپنے حق سے کم سمجھ کر اس کو لوٹا دیا اور اس کو لینے سے انکار کر دیا۔

عباس بن عبدالعظیم، یحیی بن بکیر، ابو جعفر، مطرف، حضرت عبداللہ بن ابی لیلی سے روایت ہے کہ میں نے حضرت علی سے سنا وہ فرماتے تھے کہ رسول اللہ صلی اللہ علیہ و آلہ و سلم نے خمس کے خمس کو میری ولایت میں دیا تو میں اس کو اس کے مصارف پر صرف کرتا رہا اور یہ سلسلہ رسول اللہ صلی اللہ علیہ و آلہ و سلم کی حیات تک اور اس کے بعد ابو بکر و عمر کی زندگی تک جاری رہا۔ ایک مرتبہ حضرت عمر کی آخر حیات میں مال آیا۔ انھوں نے مجھے بلایا اور کہا لے لو۔ تم اس کے زیادہ حقدار ہو۔ میں نے کہا ہم کو اس کی ضرورت نہیں۔ اس کے بعد عمر نے اس کو بیت المال میں جمع کرایا۔

عثمان بن ابی شیبہ، ابن نمیر، ہاشم بن برید، حسین بن میمون، عبداللہ بن عبد اللہ، حضرت عبدالرحمن بن ابی لیلی سے روایت ہے کہ میں نے حضرت علی سے سنا وہ فرماتے تھے کہ ایک مرتبہ میں عباس فاطمہ اور زید بن حارثہ رسول اللہ صلی اللہ علیہ و آلہ و سلم کے پاس جمع ہوئے میں نے عرض کیا یا رسول اللہ! اگر آپ مناسب تصور فرمائیں تو خمس میں جو حق کتاب اللہ کی رو سے ہمارا بیٹھتا ہے اسے اپنی زندگی میں ہمارے اختیار میں دے دیجئے۔ تاکہ آپ کے بعد کوئی ہم سے اس معاملہ میں جھگڑا نہ کرے۔ حضرت علی کہتے ہیں پس آپ نے ایسا ہی کیا اور میں نے اس کو آپ کی زندگی میں تقسیم کیا پھر ابو بکر نے مجھے اس کا اختیار دیا یہاں تک کہ جب حضرت عمر کی خلافت کا آخری سال تھا۔ ان کے پاس بہت سا مال آیا۔ انھوں نے اس میں سے ہمارا حق نکالا اور تقسیم کیلئے مجھے بلا بھیجا۔ میں نے کہا اب کے سال ہم کو مال کی حاجت نہیں اور مسلمانوں کو اس کی ضرورت ہے۔ آپ ان کو دے دیجئے پس حضرت عمر نے اس کو دے دیا۔ پھر حضرت عمر کے بعد کسی نے اس مال کے لیے مجھے نہیں بلایا۔ پھر میں حضرت عباس سے ملا جب میں حضرت عمر کے پاس سے نکلا۔ تو انھوں نے کہا اے علی تم نے ہم کو آج سے محروم کر دیا ایک چیز سے اب ہم کو کبھی یہ حصہ نہ ملے گا اور عباس بہت عقل مند تھے۔

احمد بن صالح، عنبسہ، یونس، حضرت ابن شہاب عبداللہ بن حارث بن نوفل سے روایت ہے کہ عبدالمطلب بن ربیعہ بن حارث نے بیان کیا کہ ان کے والد ربیعہ بن حارث نے اور عباس بن عبدالمطلب نے عبدالمطلب بن ربیعہ اور فضل بن عباس سے کہا کہ تم دونوں رسول اللہ صلی اللہ علیہ و آلہ و سلم کے پاس جاؤ اور عرض کرو یا رسول اللہ! اب ہماری جو عمر ہو گئی ہے اس سے آپ واقف ہی ہیں (یعنی ہم بالغ ہو گئے ہیں اور شادی کے لائق ہو گئے ہیں) ہم چاہتے ہیں کہ نکاح کر لیں اور اے اللہ کے رسول! آپ سب لوگوں سے بڑھ کر بھلائی پہنچانے والے اور صلہ رحمی کر نے والے ہیں۔ ہمارے باپوں کے پاس مہر دینے کے لیے کچھ نہیں ہے پس آپ ہمیں صدقات کی وصولی پر مامور فرما دیجئے۔ ہم آپ کو وہی دیں گے جو دوسرے عامل لا کر دیا کرتے ہیں اور اس سے جو فائدہ حاصل ہو گا وہ ہم پائیں گے عبدالمطلب کہتے ہیں کہ ابھی ہم گفتگو کر رہے تھے کہ علی بن ابی طالب ادھر آ نکلے اور بولے خدا کی قسم! رسول اللہ صلی اللہ علیہ و آلہ و سلم تم میں سے کسی کو بھی صدقات کی وصولی پر مامور نہیں کریں گے۔ ربیعہ نے کہا تم یہ سب حسد کی بنا پر کہہ رہے ہو۔ تم تو رسول اللہ صلی اللہ علیہ و آلہ و سلم کے داماد بن گئے اور ہم نے تم پر حسد نہیں کیا۔ یہ سن کر علی نے اپنی چادر بچھائی اور اس پر لیٹ گئے اور کہا میں ابو الحسن ہوں عقل اور تجربہ میں تم میں سب سے زیادہ۔ خدا کی قسم! میں اس وقت تک یہاں سے نہیں ہٹوں گا جب تک تمہارے بیٹے اس کام سے نا امید ہو کر نہیں آ جاتے جس مقصد کیلئے تم ان کو رسول اللہ صلی اللہ علیہ و آلہ و سلم کے پاس بھیج رہے ہو۔ عبدالمطلب کہتے ہیں کہ میں اور فضل بن عباس دونوں رسول اللہ صلی اللہ علیہ و آلہ و سلم کے پاس گئے جب ہم پہنچے تو ظہر کی تکبیر ہوئی اور ہم نے لوگوں کے ساتھ نماز پڑھی۔ میں اور فضل جلدی کر کے رسول اللہ صلی اللہ علیہ و آلہ و سلم کے حجرے کے دروازے کی طرف چلے۔ آپ اس دن زینب بنت جحش کے پاس تھے ہم دروازے پر کھڑے ہوئے یہاں تک کہ رسول اللہ صلی اللہ علیہ و آلہ و سلم تشریف لے آئے۔ آپ نے از راہ شفقت میرا اور فضل کا کان پکڑا اس کے بعد بولے جو تمہارے دل میں ہے کہو۔ پھر آپ صلی اللہ علیہ و سلم گھر میں تشریف لے گئے اور ہم دونوں کو اندر آنے کی اجازت دی۔ ہم اندر چلے گئے تھوڑی دیر تک ہم ایک دوسرے کو گفتگو شروع کر نے کے لیے کہتے رہے۔ آخر کار میں نے یا فضل نے اس میں عبداللہ کا شک ہے۔ وہی کہہ دیا جو ہمارے باپوں نے ہم سے کہا تھا۔ رسول اللہ صلی اللہ علیہ و آلہ و سلم یہ سن کر کچھ دیر خاموش رہے پھر کافی دیر تک نگاہ اٹھا کر چھت کی طرف دیکھتے رہے یہاں تک کہ ہم سمجھے کہ آپ ہمیں کچھ جواب نہ دیں گے۔ مگر پھر ہم نے حضرت زینب کو دیکھا کہ وہ پردے کی اوٹ سے اپنے ہاتھ سے اشارہ کر کے کہہ رہی تھیں کہ جلدی نہ کرو کیونکہ رسول اللہ صلی اللہ علیہ و آلہ و سلم ہمارے ہی معاملہ پر غور فرما رہے ہیں۔ پھر آپ نے اپنا سر جھکایا اور فرمایا یہ صدقہ ہے اور یہ لوگوں کے مال کا میل کچیل ہے اور یہ محمد اور آلِ محمد کے لیے درست نہیں ہے۔ نوفل بن حارث کو بلاؤ وہ بلائے گئے۔ آپ نے ان سے فرمایا تم اپنی بیٹی کا عبدالمطلب سے نکاح کر دو۔ پس نوفل نے اپنی بیٹی کا مجھ سے نکاح کر دیا۔ پھر فرمایا محمیہ بن جزء کو بلاؤ۔ اور وہ بنی زیید کا ایک شخص تھا جس کو رسول اللہ صلی اللہ علیہ و آلہ و سلم نے خمس وصول کر نے پر مامور کر رکھا تھا۔ آپ نے اس سے فرمایا تم اپنی بیٹی کا نکاح فضل سے کر دو۔ پس اس نے اپنی بیٹی کا نکاح کر دیا اس کے بعد رسول اللہ صلی اللہ علیہ و آلہ و سلم نے فرمایا اٹھو! اور ان دونوں کی طرف سے خمس کے مال میں سے اتنا اور اتنا مہر ادا کر دو۔ زہری کہتے ہیں کہ عبداللہ بن حارث نے مجھ سے مہر کی مقدار بیان نہیں کی۔

احمد بن صالح، عنبسہ بن خالد، یونس، ابن شہاب، علی بن حسین، حسین بن علی، حضرت علی سے روایت ہے کہ میرے پاس ایک فربہ اونٹنی تھی جو مجھے جنگ بدر میں مال غنیمت کے طور پر ملی تھی اور ایک اونٹنی وہ تھی جو رسول اللہ صلی اللہ علیہ و آلہ و سلم نے مجھے اس دن خمس میں سے دی تھی۔ جب میں نے دخترِ رسول فاطمہ کے ساتھ ہم بستر ہونے کا ارادہ کیا تو میں نے بنی قینقاع کے ایک سنار کو تیار کیا کہ وہ میرے ساتھ چلے اور ہم دونوں مل کر اذخر (ایک خوشبودار گھاس) لائیں اور اس کو سناروں کے ہاتھ بیچ کر اپنے ولیمہ کی تیاری کروں۔ میں اس خیال میں اپنی اونٹنیوں کے لیے سامان تیار کر رہا تھا جیسے کہ پالان اور گھاس کے ٹوکرے اور رسیاں وغیرہ۔ اور میری دونوں اونٹنیاں ایک انصاری کے حجرے کے برابر میں بیٹھی ہوئی تھیں۔ جب میں سامان اکٹھا کر کے لوٹا تو میں نے دیکھا کہ میری دونوں اونٹنیوں کے کوہان کٹے ہوئے ہیں اور کمریں بھٹی ہوئی ہیں اور کسی نے ان کے جگر نکال لیے ہیں جب میں نے اپنی آنکھوں سے یہ دیکھا تو یہ منظر مجھ سے دیکھا نہ گیا۔ میں نے پوچھا یہ کس کی حرکت ہے تو لوگوں نے کہا حمزہ بن عبدالمطلب کی۔ اور وہ اس گھر میں چند انصاریوں کے ساتھ شراب پی رہے ہیں۔ ایک گانے والی نے ان کے اور ان کے ساتھیوں کے سامنے یوں گایا أَلَا یا حَمْزُ لِلشُّرُفِ النِّوَاءِ الخ (یعنی اے حمزہ اٹھ اور یہ موٹی اونٹنیاں جو میدان میں بندھی ہوئی ہیں ان کے حلق پر چھری رکھ دے اور ان کو خون میں نہلا دے اور اے حمزہ! ان کے پاکیزہ گوشت کے ٹکڑوں سے بھنا ہوا گوشت جلد از جلد شراب پینے والوں کے لیے تیار کر) حمزہ یہ سن کر فورا اٹھے اور تلوار لے کر ان کے کوہانوں کو کاٹ ڈالا۔ ان کی کمریں پھاڑ ڈالیں اور ان کے جگر نکال لیے۔ حضرت علی کہتے ہیں کہ میں رسول اللہ صلی اللہ علیہ و آلہ و سلم کے پاس پہنچا۔ آپ صلی اللہ علیہ و سلم کے پاس زید بن حارثہ بیٹھے ہوئے تھے۔ رسول اللہ صلی اللہ علیہ و آلہ و سلم نے میری کیفیت کو بھانپ لیا۔ دریافت فرمایا کیا بات ہے؟ میں نے عرض کیا یا رسول اللہ! میں نے آج کا سا خوفناک منظر کبھی نہیں دیکھا۔ حمزہ نے میری اونٹنیوں پر ظلم کیا ہے اس نے ان کے کوہان کاٹ ڈالے ان کی کمریں پھاڑ ڈالیں اور اب وہ چند شرابیوں کے ساتھ ایک گھر میں بیٹھے ہوئے ہیں۔ یہ سن کر رسول اللہ صلی اللہ علیہ و آلہ و سلم نے اپنی چادر منگائی اور اس کو اوڑھ کر چل پڑے۔ میں آپ کے پیچھے پیچھے چلا اور زید بن حارثہ بھی ساتھ ہو لیے۔ یہاں تک کہ وہ گھر آ گیا جس میں حمزہ تھے آپ نے اندر آنے کی اجازت طلب کی جب اجازت ملی تو اندر گئے دیکھا سب لوگ شراب پیے ہوئے ہیں۔ رسول اللہ صلی اللہ علیہ و آلہ و سلم حمزہ کو ان کی حرکت پر ملامت کر نے لگے۔ آپ نے دیکھا کہ حمزہ بھی نشہ میں ہیں اور نشہ کی شدت سے ان کی آنکھیں سرخ ہو رہی ہیں۔ حمزہ نے رسول اللہ صلی اللہ علیہ و آلہ و سلم (کے قدم مبارک) پر نگاہ ڈالی۔ پھر نگاہ تھوڑی اوپر کی تو آپ کے گھٹنوں کو دیکھا پھر تھوڑی نظر اٹھائی تو آپ کی ناف کی طرف دیکھا پھر کچھ اور اوپر نظر اٹھائی اور آپ کے چہرہ کی طرف دیکھا اس کے بعد حمزہ بولے تم سب میرے باپ کے غلام ہو تب رسول اللہ صلی اللہ علیہ و آلہ و سلم نے جانا کہ حمزہ نشہ میں بالکل مدہوش ہیں۔ تو رسول اللہ صلی اللہ علیہ و آلہ و سلم وہاں سے الٹے پاؤں پھرے اور وہاں سے نکلے آپ کے ساتھ ہم بھی نکل آئے۔

احمد بن صالح، عبداللہ بن وہب، عیاش بن عقبہ، حضرت فضل بن حسن ضمری سے روایت ہے کہ ام حکم یا ضباعہ جو زبیر بن عبدالمطلب کی بیٹیاں تھیں۔ ان سے کسی ایک نے کہا کہ رسول اللہ صلی اللہ علیہ و آلہ و سلم کے پاس چند قیدی آئے تو میں میری بہن اور رسول خدا کی صاحبزادی فاطمہ آپ کے پاس پہنچیں۔ اور آپ سے اپنے حال کا شکوہ کیا اور چاہا کہ ہم کو کوئی قیدی دلوا دیں (جو ہمارے گھر کے کام کاج میں ہمارا ہاتھ بٹائے) یہ سن کر رسول اللہ صلی اللہ علیہ و آلہ و سلم نے فرمایا تم سے پہلے وہ یتیم بچے اور بچیاں مستحق ہیں جن کے باپ بدر کے دن شہید ہوئے تھے البتہ میں تم کو اس سے بہتر بات بتائے دیتا ہوں اور وہ یہ ہے کہ تم ہر فرض نماز کے بعد تینتیس (33) مرتبہ سبحان اللہ اور تینتیس (33) مرتبہ الحمد للہ اور چونتیس (34) مرتبہ اللہ اکبر اور ایک مرتبہ لَا إِلَهَ إِلَّا اللَّهُ وَحْدَهُ لَا شَرِیکَ لَهُ لَهُ الْمُلْکُ وَلَهُ الْحَمْدُ وَهُوَ عَلَی کُلِّ شَیئٍ قَدِیرٌ ۔ پڑھ لیا کرو۔

یحیی بن خلف، عبدالاعلی، سعید بن جریری، ابو ودر، حضرت ابن اعبد سے روایت ہے کہ حضرت علی نے مجھ سے فرمایا کہ کیا میں تم سے اپنی اور فاطمہ کی ایک حدیث بیان نہ کروں جو رسول اللہ صلی اللہ علیہ و آلہ و سلم کی بیٹی تھیں اور آپ کو اپنے اہل خانہ میں سے سب سے زیادہ محبوب تھیں میں نے کہا کیوں نہیں۔ حضرت علی نے فرمایا فاطمہ نے چکی پیسی یہاں تک کہ ان کے ہاتھوں میں نشان پڑ گئے۔ مشک میں پانی بھرا یہاں تک کہ ان کے سینہ میں درد رہنے لگا اور گھر میں جھاڑو دی یہاں تک کہ ان کے کپڑے گرد آلود ہو گئے۔ پھر آنحضرت صلی اللہ علیہ و آلہ و سلم کے پاس کچھ غلام آئے تو میں نے ان سے (فاطمہ سے) کہا کاش تم اپنے والد کے پاس جاتیں اور اپنے لیے خادم طلب کرتیں۔ پس وہ گئیں تو دیکھا کہ آپ کے پاس کچھ لوگ بات چیت کر رہے ہیں یہ دیکھ کر وہ لوٹ آئیں پھر اگلے دن گئیں تب آپ نے پوچھا کیا بات ہے؟ وہ خاموش ہو گئیں میں نے کہا یا رسول اللہ! میں عرض کرتا ہوں انھوں نے چکی پیسی یہاں تک کہ ان کے ہاتھوں میں نشان پڑ گئے اور مشک اٹھائی یہاں تک کہ ان کے سینہ میں درد ہونے لگا اب آپ کے پاس غلام اور باندیاں آئی ہیں۔ میں نے ان سے کہا کہ آپ کے پاس جا کر آپ سے ایک باندی طلب کر لیں جو ان کو گھر کے کاموں کی مشقت سے بچا لے۔ آپ نے فرمایا اے فاطمہ خدا سے تقویٰ اختیار کر اور اپنے رب کا حکم بجا لا اور اپنے گھر کا کام کاج کیا کر اور جب تو سونے لگے تو تینتیس بار سبحان اللہ، تینتیس بار الحمد للہ اور تینتیس بار اللہ اکبر پڑھ لیا کر پس یہ سو بار ہو جائے گا یہ تیرے واسطے خادم سے بہتر ہے۔ حضرت فاطمہ بولیں میں اللہ اور اس کے رسول سے راضی ہوں۔

احمد بن محمد، عبدالرزاق، معمر، زہری، حضرت علی بن حسین سے بھی یہی قصہ مذکور ہے اس میں یہ ہے کہ رسول اللہ صلی اللہ علیہ و آلہ و سلم نے ان کو خادم نہیں دیا۔

محمد بن عیسی، عنبسہ بن عبدالواحد، ابو جعفر، ابن عیسی، حضرت مجاعہ سے روایت ہے کہ وہ رسول اللہ صلی اللہ علیہ و آلہ و سلم کے پاس اپنے بھائی کی دیت (خون بہا) طلب کر نے کے لیے گئے جس کو بنی سدوس نے مار ڈالا تھا جو بنی ذہل میں سے تھے۔ رسول اللہ صلی اللہ علیہ و آلہ و سلم نے فرمایا اگر میں کسی مشرک کی دیت دلاتا تو تیرے بھائی کی دیت پہلے دلاتا۔ (لیکن مشرک کی دیت نہیں ہے اس لیے) میں تجھ کو اس کا بدلہ دلائے دیتا ہوں۔ پھر آپ نے اس کے لیے سو اونٹ لکھ دئیے اول خمس میں سے جو بنی ذہل کے مشرکین سے حاصل ہو۔ پھر مجاعہ کو ان سو اونٹوں میں سے کچھ مل گئے۔ (اور کچھ باقی رہ گئے) اس کے بعد بنوذھل مسلمان ہو گئے اور جب حضرت ابو بکر خلیفہ ہوئے تو ان سے مجاعہ نے اپنے باقی ماندہ اونٹوں کا مطالبہ کیا اور ان کے پاس رسول اللہ صلی اللہ علیہ و آلہ و سلم کی تحریر لے کر گئے۔ حضرت ابو بکر نے مجاعہ کو (اونٹوں کے بدلہ میں) بارہ ہزار صاع یمامہ کے صدقہ میں سے دلائے اور چار ہزار صاع گیہوں کے چار ہزار جَو کے اور چار ہزار کھجور کے اور رسول اللہ صلی اللہ علیہ و آلہ و سلم نے جو تحریر مجاعہ کو لکھ کر دی تھی اس کا مضمون یہ تھا۔ بسم اللہ الرحمن الرحیم۔ یہ تحریر اللہ کے رسول محمد صلی اللہ علیہ و سلم کی طرف سے ہے مجاعہ بن مرارہ کے لیے جو بنی سلمی میں سے ہے میں نے اس کو سو اونٹ دینا طے کیا ہے اول خمس میں سے جو بنی ذھل کے مشرکوں سے حاصل ہوں یہ اس کے مقتول بھائی کا بدلہ ہے۔

صفی کا بیان

محمد بن کثیر، سفیان، مطرف، حضرت عامر شعبی سے روایت ہے کہ مال غنیمت میں رسول اللہ صلی اللہ علیہ و آلہ و سلم کا ایک مخصوص حصہ ہوتا تھا جس کو صفی کہتے تھے آپ خمس نکالنے سے پہلے جو چاہتے منتخب فرما لیتے۔ چاہے غلام چاہے باندی اور چاہے گھوڑا وغیرہ۔

محمد بن بشار، ابو عاصم، ازہر، حضرت ابن عون سے روایت ہے کہ میں نے محمد (ابن سیرین) سے رسول اللہ صلی اللہ علیہ و آلہ و سلم کے حصہ اور صفی کے بارے میں دریافت کیا تو انھوں کہا تمام مسلمانوں کے ساتھ آپ کا بھی ایک حصہ لگایا جاتا اگرچہ آپ قتال میں شریک نہ بھی رہے ہوں۔ اور صفی آپ کئ لئے سب سے پہلے خمس میں سے نکالا جاتا۔

محمود بن خالد، سلمی، عمر، ابن عبدالواحد، سعید، ابن بشر، حضرت قتادہ سے روایت ہے کہ رسول اللہ صلی اللہ علیہ و آلہ و سلم جب بذات خود جنگ میں شریک ہوتے تو آپ کئ لئے ایک حصہ ہوتا قابل اختیار۔ آپ جہاں سے چاہتے لے لیتے۔ پس صفیہ (جو بعد میں آپ صلی اللہ علیہ و سلم کے نکاح میں آئیں) اسی حصہ صفی میں سے آپ کے پاس آئیں اور جب آپ بذات خود جنگ میں شریک نہ ہوتے تو آپ کئ لئے ایک حصہ ہوتا مگر اس صورت میں آپ کو اختیار نہ ہوتا۔ (کہ جو چاہے لے لیں۔ )

نصر بن علی، ابو احمد، سفیان، ہشام ابن عروہ، حضرت عائشہ سے روایت ہے کہ صفیہ صفی میں سے تھیں۔

سعید بن منصور، یعقوب بن عبدالرحمن، عمرو بن ابی عمرو، حضرت انس سے روایت ہے کہ ہم خیبر گئے۔ جب اللہ تعالی نے اس قلعہ کو فتح کرا دیا تو لوگوں نے آپ کے سامنے صفیہ بنت حُیی کے حسن و جمال کا تذکرہ کیا۔ ان کا شوہر مارا گیا تھا اور وہ اس وقت دلہن تھیں تو رسول اللہ صلی اللہ علیہ و آلہ و سلم نے ان کو اپنے لیے منتخب فرما لیا پھر ان کو لے کر نکلے یہاں تک کہ ہم سد صہباء تک پہنچے جہاں آپ حیض سے فارغ ہوئیں اور آپ نے ان سے صحبت کی۔

مسدد، حماد بن زید، عبدالعزیز بن صہیب، حضرت انس بن مالک سے روایت ہے کہ صفیہ پہلے دحیہ کلبی کے حصہ میں آئی تھیں۔ پھر رسول اللہ صلی اللہ علیہ و آلہ و سلم کے حصہ میں آئیں۔

محمد بن خلاد باہلی، بہز بن اسد، حضرت انس سے روایت ہے کہ دحیہ کلبی کے حصہ میں ایک خوبصورت باندی آئی (صفیہ) آپ نے اس کو دحیہ کلبی سے سات غلام دے کر خرید لیا پھر اس کو ام سلیم کے حوالہ کر دیا تاکہ وہ اس کو سجائے سنوارے اور آپ کئ لئے تیار کرے۔ حماد کہتے ہیں کہ میرا گمان ہے ثابت نے یوں بیان کیا کہ۔ تاکہ صفیہ بنت حُیی ام سلیم کے گھر میں عدت کر لے۔

داؤد بن معاذ، عبدالوارث، یعقوب بن ابراہیم، ابن علیہ، عبدالعزیز بن صہیب، حضرت انس سے روایت ہے کہ خیبر میں سب قیدی جمع کیے گئے تو دحیہ کلبی آئے اور بولے یا رسول اللہ! مجھے ان قیدیوں میں سے ایک باندی مرحمت فرما دیجئے۔ آپ نے فرمایا جا اور ایک باندی لے لے پس اس نے صفیہ بنت حُیی کو لے لیا تو ایک شخص رسول اللہ صلی اللہ علیہ و آلہ و سلم کے پاس آیا اور بولا یا رسول اللہ! آپ نے بنی قریظہ اور بنی نضیر کے یہودیوں کی سردار صفیہ بنت حُیی کو دحیہ کے حوالہ کر دیا حالانکہ وہ آپ کے سوا کسی اور کے لیے مناسب نہیں ہے۔ آپ نے فرمایا دحیہ کو صفیہ سمیت بلاؤ۔ جب وہ دونوں آئے تو رسول اللہ صلی اللہ علیہ و آلہ و سلم نے صفیہ کو دیکھا اور دحیہ سے کہا اس کے علاوہ قیدیوں میں سے تو کوئی اور باندی لے لے۔ پھر رسول اللہ صلی اللہ علیہ و آلہ و سلم نے ان کو آزاد کر کے ان سے نکاح کر لیا۔

مسلم بن ابراہیم قرہ حضرت یزید بن عبداللہ سے روایت ہے کہ ہم مربد میں تھے (مربد ایک مقام کا نام ہے) اتنے میں ایک شخص آیا جس کے بال بکھرے ہوئے تھے اور اس کے ہاتھ میں سرخ رنگ کے چمڑے کا ایک ٹکڑا تھا۔ ہم نے کہا شاید تو جنگل کا رہنے والا ہے۔ اس نے کہا ہاں۔ ہم نے کہا تیرے ہاتھ میں جو یہ چمڑے کا ٹکڑا ہے۔ وہ ہمیں دے دے وہ اس نے ہمیں دے دیا۔ ہم نے اس میں جو لکھا تھا وہ پڑھا۔ اس میں یہ لکھا تھا۔ اللہ کے رسول محمد کی طرف سے بنی زہیر بن اقیش کے لیے۔ بیشک اگر تم اس بات کی گواہی دو کہ اللہ کے سوا کوئی معبود نہیں اور محمد اللہ کے رسول ہیں اور نماز قائم کرو زکوٰۃ ادا کرو اور غنیمت کے مال میں سے پانچواں حصہ ادا کرو اور رسول اللہ صلی اللہ علیہ و آلہ و سلم کا حصہ ادا کرو اور صفی ادا کرو تو تم کو امان ہو گی اللہ اور رسول کی امان۔ ہم نے پوچھا تیرے لیے یہ تحریر کس نے لکھی اس نے کہا۔ رسول اللہ صلی اللہ علیہ و آلہ و سلم نے۔

مدینہ سے یہودیوں کے اخراج کا سبب

محمد بن یحیی بن فارس، حکم بن نافع، شعیب، زہری، عبدالرحمن بن عبداللہ بن کعب بن مالک، حضرت کعب بن مالک سے روایت ہے کہ وہ ان تین اشخاص میں سے ایک ہیں جن کا گناہ (غزوہ تبوک) میں معاف ہوا تھا۔ اور کعب بن اشرف ایک یہودی تھا جو (اپنے اشعار میں) رسول اللہ صلی اللہ علیہ و آلہ و سلم کی مذمت کیا کرتا تھا اور کفار قریش کو آپ کے حلاف بھڑکاتا تھا۔ جب رسول اللہ صلی اللہ علیہ و آلہ و سلم (ہجرت کر کے) مدینہ تشریف لائے تو یہاں مختلف مذاہب کے لوگ تھے جن میں مسلمان بھی تھے۔ بت پرست مشرکین بھی اور یہودی بھی جو (اپنے اشعار اور کلام کے ذریعہ) نبی صلی اللہ علیہ و آلہ و سلم اور آپ کے اصحاب کو ایذاء پہنچاتے تھے اس پر اللہ تعالی نے اپنے نبی صلی اللہ علیہ و آلہ و سلم کو صبر اور درگزر کا حکم فرمایا اسی موقعہ پر یہ آیت نازل ہوئی جس کا ترجمہ یہ ہے تم ان لوگوں سے جو مشرک ہیں بہت سی تکلیف دہ باتیں سنو گے اس موقعہ پر اگر تم صبر کرو اور تقوی! اختیار تو بیشک یہ بڑی ہمت کا کام ہے۔ پس جب کعب بن اشرف نبی صلی اللہ علیہ و آلہ و سلم کو تکلیف پہنچانے سے باز نہ آیا تو رسول اللہ صلی اللہ علیہ و آلہ و سلم نے حضرت سعد بن معاذ کو حکم فرمایا کہ وہ اس کو قتل کر نے کے لیے کچھ لوگوں کو بھیجیں پس انھوں نے محمد بن مسلمہ کو بھیجا۔ اور راوی نے اس کے قتل کا قصہ ذکر کرتے ہوئے کہا کہ جب انھوں نے کعب بن اشرف کو قتل کر ڈالا تو یہودی اور مشرکین سب خائف ہو گئے اور یہ سب لوگ صبح کو نبی صلی اللہ علیہ و آلہ و سلم کے پاس حاضر ہوئے اور بولے چند لوگوں نے ہمارے سردار کو قتل کر دیا تو بنی صلی اللہ علیہ و آلہ و سلم نے اس کی وہ باتیں ان کے سامنے نقل کیں جو وہ حضور صلی اللہ علیہ و آلہ و سلم کی مذمت میں کہا کرتا تھا اس کے بعد آپ نے ان سے فرمایا اب ہمارے اور تمہارے درمیان ایک قرارداد لکھی جانی چاہئیے جس پر دونوں فریق رک جائیں (اور اس سے تجاوز نہ کریں) پس رسول اللہ صلی اللہ علیہ و آلہ و سلم نے اپنے ان کے اور تمام مسلمانوں کے درمیان ایک قرارداد لکھی۔

مصرف بن عمرو، یونس یعنی ابن بکیر، محمد بن اسحاق، محمد بن ابی محمد، زید بن ثابت، حضرت ابن عباس سے روایت ہے کہ جب رسول اللہ صلی اللہ علیہ و آلہ و سلم نے جنگ بدر میں قریش پر فتح حاصل کر لی اور آپ مدینہ لوٹ آئے تو آپ نے یہودیوں کو بنی قینقاع کے بازار میں جمع کیا اور فرمایا اے یہودیو! اسلام قبول کر لو قبل اس لئے کہ تمھارا بھی وہی حشر ہو جو قریش کا ہو چکا ہے۔ انھوں نے جواب دیا۔ اے محمد! تم اس بات پر نہ اکڑو کہ تم نے چند نا تجربہ کار اور اصول جنگ سے ناواقف قریش کو قتل کر ڈالا۔ اگر تمھارا مقابلہ ہم سے ہوتا تو تمھیں پتہ چلتا کہ ہم کتنے بہادر اور تربیت یافتہ لوگ ہیں اور تم ہم جیسا یہادر اور جنگ باز کسی کو نہ دیکھتے۔ تب اللہ تعالی نے یہ آیت نازل فرمائی (قُلْ لِّلَّذِینَ كَفَرُوْا سَتُغْلَبُوْنَ) 3۔ آل عمران:12)  اس حدیث کے ایک راوی مصرف نے اس آیت کو فِئَۃ تُقَاتِلُ فِی سَبِیلِ اللَّهِ (3۔ آل عمران:13)  بِبَدْرٍ وَأُخْرَی کَافِرَۃ۔ تک پڑھا۔

مصرف بن عمرو، یونس ابن اسحاق ، زید بن ثابت، حضرت محیصہ سے روایت ہے کہ رسول اللہ صلی اللہ علیہ و آلہ و سلم نے فرمایا یہودیوں میں سے جس مرد کو تم پاؤ اس کو قتل کر ڈالو تو محیصہ نے ایک یہودی تاجر پر حملہ کر دیا جس کا نام شبیبہ تھا اور اس کو قتل کر ڈالا اس وقت تک محیصہ یہودیوں میں ملے جلے رہتے تھے اور ان کے بڑے بھائی حویصہ تب تک مسلمان نہ ہوئے تھے تو جب محیصہ نے اس یہودی کو قتل کیا تو حویصہ اپنے بھائی محیصہ کو مارتے جاتے تھے اور کہتے جاتے تھے کہ اے دشمن خدا! بخدا تیرے پیٹ میں اس کے مال کی بہت چربی ہے۔

قتیبہ بن سعید، لیث، سعید بن ابو سعید، حضرت ابو ہریرہ سے روایت ہے کہ ہم مسجد میں تھے اچانک رسول اللہ صلی اللہ علیہ و آلہ و سلم ہماری طرف تشریف لائے اور فرمایا یہودیوں کی طرف چلو پس ہم حضرت کے ساتھ چلے یہاں تک کہ ہم یہودیوں کے مقام تک پہنچ گئے تو رسول اللہ صلی اللہ علیہ و آلہ و سلم کھڑے ہوئے اور ان کو پکارا جب وہ آ گئے تو فرمایا اے گروہ یہود! اسلام لے آؤ سلامت رہو گے۔ انھوں نے کہا اے ابو القاسم تم نے بس اپنا پیغام پہنچا دیا۔ رسول اللہ صلی اللہ علیہ و آلہ و سلم نے ان سے دوبارہ یہی فرمایا کہ اسلام لے آؤ سلامت رہو گے۔ انھوں نے پھر یہی جواب دیا کہ اے ابو القاسم تم نے بس اپنا پیغام پہنچا دیا۔ تو رسول اللہ صلی اللہ علیہ و آلہ و سلم نے فرمایا بس میں بھی یہی چاہتا تھا (یعنی تمھارا یہ اقرار کہ میں نے اپنا پیغام تم تک پہنچا دیا ہے) پھر آپ نے تیسری مرتبہ اتمام حجت کی خاطر اپنی بات دہرائی اور فرمایا جان لو زمین تو اللہ اور اس کے رسول کے لیے ہے اور میں تم کو اس سرزمین سے بے دخل کر نے کا ارادہ رکھتا ہوں لہٰذا تم میں سے جو شخص اپنے اموال سے محبت رکھتا ہو اس کو چاہئیے کہ وہ اس کو بیچ ڈالے ورنہ جان لو کہ زمین تو اللہ اور اس کے رسول کے لیے ہی ہے۔

بنو نضیر کے یہودیوں کے احوال

محمد بن داؤد بن سفیان، عبدالرزاق، معمر، زہری، حضرت عبدالرحمن بن کعب بن مالک سے روایت ہے کہ انھوں نے ایک شخص سے سنا جو اصحاب رسول امین سے تھے کہ قریش کے کافروں نے عبداللہ بن ابی اور اس کے ان ساتھیوں کو جو بت پرستی میں اس کے شریک تھے۔ اور اوس و خزرج سے تعلق رکھتے تھے لکھا اور اس زمانہ میں رسول اللہ صلی اللہ علیہ و آلہ و سلم مدینہ میں قیام فرما تھے کہ جنگ بدر سے پہلے کہ تم نے ہمارے ساتھی (محمد صلی اللہ علیہ و آلہ و سلم) کو جگہ دی۔ ہم قسم کھا کر کہتے ہیں کہ تم ان سے لڑو یا اپنی سرزمین سے نکال دو ورنہ ہم سب مل کر تم پر حملہ کریں گے اور تم میں سے جو لوگ لڑ سکنے والے ہوں گے ان سب کو قتل کر ڈالیں گے اور تمھاری عورتوں کو اپنے تصرف میں لے آئیں گے۔ جب یہ خط عبداللہ بن ابی کو پہنچا اور اس کے ان ساتھیوں کو جو بت پرستی کرتے تھے تو وہ سب رسول اللہ صلی اللہ علیہ و آلہ و سلم سے لڑنے کے لیے جمع ہو گئے۔ جب حضور صلی اللہ علیہ و آلہ و سلم کو اس کی اطلاع ہوئی تو آپ نے ان سے جا کر ملاقات کی اور ان کو سمجھایا کہ قریش نے جو تم کو دھمکایا ہے وہ تمھارے نزدیک انتہا کی دھمکی ہے حالانکہ قریش تم کو اتنا نقصان نہیں پہنچا سکتے جتنا تم خود اپنے آپ کو نقصان پہنچاؤ گے کیونکہ اس صورت میں تمھیں اپنے بیٹوں اور بھائیوں سے لڑنا پڑے گا۔ جب ان لوگوں نے رسول اللہ صلی اللہ علیہ و آلہ و سلم کی یہ بات سنی تو وہ متفرق ہو گئے (یعنی جنگ کا ارادہ ختم کر دیا) پھر یہ خبر قریش کے کافروں کو پہنچی تو انھوں جنگ بدر کے بعد یہودیوں کو لکھا کہ تم اسلحہ اور ساز و سامان والے اور قلعہ والے ہو لہٰذا تم ہمارے ساتھی (محمد صلی اللہ علیہ و آلہ و سلم) سے لڑو ورنہ ہم ایسا اور ایسا کریں گے (یعنی تم کو قتل کریں گے) اور ہمارے اور تمہاری عورتوں کی پازیبوں کے درمیان کوئی چیز حائل نہ ہو گی (یعنی ہم تمھاری عورتوں کو اپنے تصرف میں لے کر ان سے مجامعت کریں گے) پھر جب اس خط کی خبر رسول اللہ صلی اللہ علیہ و آلہ و سلم کو پہنچی تو بنی نضیر کے یہودیوں نے عہد شکنی اور دھوکہ دہی پر اتفاق کر لیا اور حضور صلی اللہ علیہ و آلہ و سلم کے پاس کہلا بھیجا کہ آپ اپنے اصحاب میں سے تیس آدمی لے کر نکلیے اور ہم میں سے تیس عالم نکل کر آپ سے کسی درمیانی مقام پر ملاقات کریں گے۔ ہمارے وہ عالم آپ کی گفتگو سنیں گے اگر وہ آپ کی تصدیق کر دیں گے اور ایمان لے آئیں گے تو ہم سب بھی آپ پر ایمان لے آئیں گے۔ آپ نے یہ تجویز اپنے اصحاب کے سامنے بھی رکھی جب دوسرا دن ہوا تو آپ اپنے ساتھ لشکر لے کر ان کے پاس پہنچے اور ان سے فرمایا بخدا مجھے تم پر اس وقت تک اطمینان نہ ہو گا جب تک تم مجھ سے عہد و قرار نہ کر لو لیکن انھوں نے عہد و پیمان سے انکار کر دیا پس آپ نے ان سے دن بھر جنگ کی۔ پھر دوسرے دن بنی قریظہ کے یہودیوں پر گئے لشکر لے کر اور بنی نضیر کو چھوڑ دیا اور ان سے کہا تم عہد کرو پس انھوں نے معاہدہ کر لیا (جنگ نہ کر نے پر) لیکن بعد میں وہ پھر گئے۔ پھر آپ صلی اللہ علیہ و سلم اگلے دن لشکر لے کر بنی نضیر پر گئے اور ان سے لڑے یہاں تک کہ وہ جلاوطنی پر راضی ہو گئے۔ پھر وہ جلاوطن ہوئے اس حال میں کہ جو کچھ ان کے اونٹوں سے مال و اسباب اٹھ سکا اٹھا لیا اور ان کے کھجوروں کے باغات رسول اللہ صلی اللہ علیہ و آلہ و سلم کو ملے یہ اللہ تعالی نے بطور خاص آپ ہی کو مرحمت فرمائے اور ارشاد ہوا! جو کچھ عنایت فرمایا اللہ تعالی نے اپنے رسول کو کافروں کے مال میں سے جن پر نہ تم نے گھوڑے دوڑائے اور نہ اونٹ یعنی بغیر جنگ کے حاصل ہوا۔ پھر رسول اللہ صلی اللہ علیہ و آلہ و سلم نے اس کا اکثر حصہ مہاجرین کو دے دیا اور ان میں تقسیم فرما دیا اور اس میں دو ضرورت مند انصاریوں کو بھی دیا لیکن ان دو کے علاوہ آپ نے کسی انصاری کو اس میں سے نہ دیا اور جو باقی بچا وہ رسول اللہ صلی اللہ علیہ و آلہ و سلم کا صدقہ قرار پایا جو حضرت فاطمہ کے اختیار میں رہا۔

محمد بن یحیی بن فارس، عبدالرزاق، ابن جریج، موسیٰ بن عقبہ، نافع، حضرت ابن عمر سے روایت ہے کہ بنی نضیر اور بنی قریظہ کے یہودیوں نے رسول اللہ صلی اللہ علیہ و آلہ و سلم سے جنگ کی۔ آپ نے بنی نضیر کو نکال باہر کیا اور بنی قریظہ کو رہنے دیا آپ نے ان پر احسان کیا یہاں تک کہ بنی قریظہ نے (بدعہدی کی) اور جنگ کی پس ان کے مرد قتل کیے گئے اور ان کی عورتیں ان کے مال اور ان کے بچے مسلمانوں میں تقسیم کر دئیے گئے مگر چند لوگ قتل نہیں کیے گئے جو رسول اللہ صلی اللہ علیہ و آلہ و سلم سے آ کر مل گئے۔ آپ نے ان کو امان دی اور وہ مسلمان ہو گئے اور رسول اللہ صلی اللہ علیہ و آلہ و سلم نے مدینہ کے سارے یہودیوں کو نکال باہر کیا اور بنی قینقاع کو بھی جو عبداللہ بن سلام کی قوم تھی اور بنی حارثہ کو بھی اور ہر اس یہودی کو جو مدینہ میں رہتا تھا۔

خیبر کی زمین کا بیان اور اس کا حکم

ہارون بن زید بن ابی زرقاء، حماد بن سلمہ، عبید اللہ بن عمر، نافع، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے خیبر والوں سے جنگ کی تو آپ ان کی زمین اور ان کے باغوں پر غالب آ گئے اور ان کو ان کے قلعہ میں محصور کر دیا پھر انھوں نے آپ سے اس شرط پر صلح کر لی کہ سونا اور چاندی اور تمام اسلحہ رسول اللہ صلی اللہ علیہ و آلہ و سلم کا حق ہیں اس کے علاوہ جس قدر سامان وہ اپنے اونٹوں پر لاد سکیں لے جائیں مگر اس شرط پر کہ (سونے یا چاندی کی) کوئی چیز نہ چھپائیں گے اگر ایسا کریں گے تو مسلمانوں پر جو ان کا ذمہ ہے وہ اٹھ جائے گا۔ اور کوئی عہد باقی نہ رہے گا۔ پس انھوں نے چمڑے کی ایک تھیلی غائب کر دی جو حُیی بن اخطب کے پاس تھی اور وہ خیبر سے پہلے قتل ہو چکا تھا اور اس نے اس تھیلی کو اس وقت اٹھا لیا تھا جب بنی نضیر نکالے جا رہے تھے اور اس میں ان کے سونے چاندی کے زیورات تھے۔ ابن عمر کہتے ہیں کہ رسول اللہ صلی اللہ علیہ و آلہ و سلم نے سعیہ (ایک یہودی) سے دریافت فرمایا حیی بن اخطب کی تھیلی کہاں ہے؟ اس نے کہا وہ جنگوں میں تباہ ہو گئی اور دیگر ضروریات میں خرچ ہو گئی۔ اس کے بعد صحابہ کو وہ تھیلی ملی۔ تب آپ نے ابن ابی حقیق کو قتل کیا انہی یہودیوں میں سے اور ان کی عورتوں کو قیدی بنایا اور ان کی اولاد کو غلام اور ان کو جلاوطن کر نے کا ارادہ کیا وہ بولے اے محمد! ہم کو یہیں رہنے دو ہم زمین میں محنت کریں گے اور جو پیداوار ہو گی اس میں سے آدھا تم لے لو گے اور آدھا ہم لے لیں گے بس آپ خیبر کی آمدنی میں سے اپنی ازواج میں سے ہر ایک کو اسی وسق کھجور اور بیس وسق جَو (سال بھر کے خرچ کے طور پر دیتے۔

احمد بن حنبل، یعقوب بن ابراہیم، ابن اسحاق ، نافع، حضرت عبداللہ بن عمر سے روایت ہے کہ حضرت عمر نے فرمایا اے لوگو! رسول اللہ صلی اللہ علیہ و آلہ و سلم نے خیبر کے یہودیوں سے اس شرط پر معاملہ کیا تھا کہ ہم جب چاہیں گے تمھیں نکال دیں گے۔ پس جس کسی کا مال یہودیوں کے پاس ہو وہ ان سے لے لے کیونکہ میں یہودیوں کو نکالنے والا ہوں پھر آپ نے اس کے بعد ان کو نکال دیا۔

سلیمان بن داؤد، ابن وہب، اسامہ بن زید، لیثی، نافع، حضرت عبداللہ بن عمر سے روایت ہے کہ جب خیبر فتح ہوا تو یہودیوں نے رسول اللہ صلی اللہ علیہ و آلہ و سلم سے درخواست کی کہ آپ ہمیں خیبر میں اس شرط پر رہنے دیجئے کہ ہم یہیں زمین میں پیداوار پر محنت کریں گے اور جو پیداوار ہو گی اس کا آدھا ہم رکھ لیں گے اور آدھا آپ کو دیں گے۔ آپ نے فرمایا ٹھیک ہے میں تم کو تمھاری اس شرط پر رہنے دوں گا مگر اس وقت تک جب تک ہم چاہیں گے (اور جب چاہیں گے نکال دیں گے) پھر وہ اسی شرط پر وہاں رہے اور ان سے حاصل ہونے والی کھجور کے کئی حصے ہوئے۔ پانچواں حصہ رسول اللہ صلی اللہ علیہ و آلہ و سلم لیتے اور آپ اسی پانچویں حصہ میں سے اپنی ہر بیوی کو سو وسق کھجور اور بیس وسق جَو دیتے۔ جب حضرت عمر نے خیبر سے یہودیوں کو نکالنا چاہا تو آپ کی ازواج کو کہلا بھیجا کہ آپ میں سے جس کا جی چاہے میں اس کو اتنے درخت جڑ زمین اور پانی سمیت دے دوں کہ جس سے سو وسق کھجور حاصل ہو سکے اور اسی طرح کھیتی میں سے اتنی زمین جس میں سے بیس وسق جَو حاصل ہو سکے اور جو چاہے اس کا حصہ میں خمس میں سے نکال دیا کروں۔

داؤد بن معاذ، عبدالوارث، یعقوب بن ابراہیم، زیاد بن ایوب، اسماعیل بن ابراہیم، عبدالعزیز بن صہیب، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے خیبر پر جہاد کیا تو ہم نے اس کو لڑ کر حاصل کیا لہٰذا (مسلمانوں میں تقسیم کے لیے) قیدیوں کو جمع کیا گیا۔

ربیع بن سلیمان، اسد بن موسی، یحیی بن زکریا، سفیان، یحیی بن سعید، بشیر بن یسار، حضرت سہل بن ابی حثمہ سے روایت ہے کہ رسول اللہ صلی اللہ علیہ و آلہ و سلم نے خیبر کو دو حصوں پر تقسیم کیا۔ ایک حصہ اپنی ضرورتوں اور دوسرے مقاصد کے لیے اور دوسرا حصہ مسلمانوں کے واسطے تقسیم کیا اور اس دوسرے حصہ کو اٹھارہ حصوں پر تقسیم کیا۔

عبد اللہ بن سعید کندی، ابو خالد، یحیی بن سعید، حضرت بشیر بن یسار سے روایت ہے کہ اللہ تعالی نے جب خیبر اپنے نبی کو بطور غنیمت عطا فرمایا تو آپ نے اس کے چھتیس (36) حصے کیے اور ہر حصہ میں سو حصے تھے۔ پھر ان میں سے آدھے اپنی ضروریات اور دوسرے مقاصد کے لیے رکھے۔ اسی میں (دو گاؤں) وطیحہ اور کتیبہ اور ان سے متعلق جائیداد بھی تھی اور بقیہ آدھے حصہ کو مسلمانوں میں تقسیم کر دیا اور نبی صلی اللہ علیہ و آلہ و سلم کا حصہ ان کے متعلقات میں تھا۔

حسین بن علی بن اسود، یحیی بن آدم، ابی شہاب، یحیی بن سعید، حضرت بشیر بن یسار سے روایت ہے کہ انھوں نے رسول اللہ صلی اللہ علیہ و آلہ و سلم کے چند صحابہ سے سنا کہ خیبر کی نصف آمدنی میں سب مسلمانوں کے حصے تھے اور رسول اللہ صلی اللہ علیہ و آلہ و سلم کا بھی حصہ تھا اور جو نصف باقی رہتا وہ مسلمانوں کے ان کاموں کے لیے رکھا جاتا جو ان کو پیش آتے۔

حسین بن علی، محمد بن فضیل، یحیی بن سعید، حضرت بشیر بن یسار سے روایت ہے کہ انھوں نے رسول اللہ صلی اللہ علیہ و آلہ و سلم کے چند صحابہ سے سنا کہ جب آپ نے خیبر فتح کر لیا تو اس کے چھتیس حصے کیے اور ہر حصہ میں سو حصے تھے۔ ان کے آدھے میں تو رسول اللہ صلی اللہ علیہ و آلہ و سلم اور باقی مسلمانوں کا حصہ تھا اور جو آدھا باقی رہتا اس میں دوسری ضروریات مثلاً رفاہی کاموں کے لیے اور باہر سے آنے والے وفود کے لیے تھا۔

محمد بن مسکین، ، یحیی ابن حسان، سلیمان، ابن بلال، یحیی بن سعید، حضرت بشیر بن یسار سے روایت ہے کہ جب اللہ تعالی نے رسول اللہ صلی اللہ علیہ و آلہ و سلم کو خیبر عطاء فرمایا تو آپ نے اس کے چھتیس بڑے حصے کیے (اور ہر حصہ سو مزید حصوں پر مشتمل تھا) پھر اس میں سے آدھا نکالا جو مسلمانوں کے لیے تھا یعنی اٹھارہ حصے نکالے اور ہر حصہ میں سو حصے تھے نبی صلی اللہ علیہ و آلہ و سلم کا حصہ بھی اسی میں شامل تھا اور نبی صلی اللہ علیہ و آلہ و سلم کا حصہ بھی اسی قدر تھا جتنا کسی اور کا ۔ (یعنی برابر تھا) اور آپ نے اس میں سے اٹھارہ حصے الگ نکالے یعنی کل کا نصف جو اتفاقی ضروریات کے لیے تھا اور جو حصہ مسلمانوں کی اجتماعی اور اتفاقی ضروریات کے لیے تھا اس میں تین گاؤں وطیحہ کتیبہ اور سلالم اور ان کے متعلقات بھی شامل تھے جب یہ اموال رسول اللہ صلی اللہ علیہ و آلہ و سلم کے قبضہ میں آ گئے اور مسلمانوں کو ایسے افراد نہ مل سکے۔ جو ان کی طرف سے محنت کریں تو رسول اللہ صلی اللہ علیہ و آلہ و سلم نے یہود کو قائم رکھا اور ان سے بٹائی کا معاملہ کر لیا۔ (یعنی آدھا وہ لیں اور آدھا مسلمانوں کو دیں۔

محمد بن عیسی، مجمع بن یعقوب بن مجمع بن یزید، ابو یعقوب بن مجمع، عبدالرحمن بن یزید، حضرت مجمع بن جاریہ انصاری سے روایت ہے کہ رسول اللہ صلی اللہ علیہ و آلہ و سلم نے خیبر کو ان لوگوں پر تقسیم کیا جو صلح حدیبیہ کے موقع پر آپ کے ساتھ تھے۔ آپ نے خیبر کو اٹھارہ حصوں میں تقسیم کیا اور لشکر والوں کی کل تعداد ایک ہزار پانچ سو تھی۔ جن میں تین سو سوار تھے (اور باقی بارہ سو پیدل) تو رسول اللہ نے سوار کو دو حصے دئیے اور پیدل کو ایک حصہ دیا۔

حسین بن علی، یحیی ابن آدم، ابن ابی زائدہ، محمد بن اسحاق ، زہری، عبداللہ بن ابی بکر، محمد بن مسلمہ کے کچھ لڑکوں سے روایت ہے کہ (جب خیبر کی جنگ ہوئی اور وہ فتح ہو گیا تو) خیبر کے کچھ قلعے باقی رہ گئے تھے۔ (فتح ہونے سے) پس وہاں کے رہنے والے اپنے اپنے قلعوں میں بند ہو گئے اور رسول اللہ صلی اللہ علیہ و آلہ و سلم سے درخواست کی کہ وہ ان کی جان بخش دیں تو وہ یہاں سے نکل جائیں گے اور رسول اللہ صلی اللہ علیہ و آلہ و سلم نے ان کی اس پیشکش کو قبول فرمایا۔ فدک (ایک قلعہ کا نام ہے) والوں نے جب یہ سنا تو وہ بھی اس شرط پر نکل کھڑے ہوئے۔ پس یہ فدک رسول اللہ صلی اللہ علیہ و آلہ و سلم کے لیے خاص ہو گیا کیونکہ اس پر گھوڑے اور اونٹ نہیں دوڑائے گئے تھے۔ (یعنی فدک بغیر جنگ کے حاصل ہوا تھا اس لیے اس کو مسلمانوں میں تقسیم نہ کیا بلکہ وہ صرف رسول اللہ صلی اللہ علیہ و آلہ و سلم کے لیے خاص رہا۔

محمد بن یحیی بن فارس، عبداللہ بن محمد، جویریہ، مالک، حضرت زہری سے روایت ہے کہ سعید بن مسیب نے مجھے خبر دی کہ رسول اللہ صلی اللہ علیہ و آلہ و سلم نے خیبر کا بعض حصہ جنگ سے فتح کیا تھا۔ ابو داؤد کہتے ہیں کہ حارث بن مسکین کے سامنے یہ روایت پڑھی گئی اور میں موجود تھا کہ ابن وہب نے بسند مالک ابن شہاب سے روایت کیا ہے کہ خیبر کا کچھ حصہ تو جنگ کے ذریعہ حاصل کیا گیا اور کچھ صلح کے ذریعہ اور کتیبہ کا اکثر حصہ جنگ سے حاصل ہوا اور بعض حصہ کے لیے صلح ہو گئی۔ راوی کا بیان ہے کہ میں نے مالک سے پوچھا کہ کتیبہ کس کو کہتے ہیں؟ انھوں نے کہا کہ وہ خیبر کا ایک علاقہ ہے جس میں چالیس ہزار کھجور کے درخت ہیں۔

ابن سرح، ابن وہب، یونس، ابن شہاب سے روایت ہے کہ مجھ کو یہ بات پہنچی کہ رسول اللہ صلی اللہ علیہ و آلہ و سلم نے خیبر کو قتال کے بعد بزور فتح کیا تھا اور وہاں لوگوں نے وطن سے نکل جانے کی شرط پر ہتھیار ڈالے تھے۔

ابن سرح، ابن وہب، یونس، ابن شہاب سے روایت ہے کہ رسول اللہ صلی اللہ علیہ و آلہ و سلم نے خیبر کے مال میں سے پانچواں حصہ نکالا اور جو باقی بچا اس کو ان لوگوں پر تقسیم کر دیا جو جنگ میں شریک تھے یا جو اس وقت تو موجود نہ تھے مگر ایک سال پہلے صلح حدیبیہ کے موقعہ پر موجود تھے۔

احمد بن حنبل، عبدالرحمن، مالک، زید بن اسلم، حضرت عمر سے روایت ہے کہ اگر مجھے ان مسلمانوں کا خیال نہ ہوتا جو ہمارے بعد پیدا ہوں گے تو جو بھی گاؤں (یعنی علاقہ) میں فتح کرتا اس کو اسی طرح تقسیم کر دیتا جس طرح رسول اللہ صلی اللہ علیہ و آلہ و سلم نے خیبر کو تقسیم کیا تھا۔

فتح مکہ کا بیان

عثمان بن ابی شیبہ، یحیی بن آدم، ابن ادریس، محمد بن اسحاق ، زہری، عبید اللہ بن عتبہ، حضرت ابن عباس سے روایت ہے کہ جس سال مکہ فتح ہوا عباس بن عبدالمطلب ابو سفیان بن حرب کو لے کر رسول اللہ صلی اللہ علیہ و آلہ و سلم کے پاس آئے پس وہ مرالظہران کے قریب اسلام لائے (مرالظہران مکہ کے قریب ایک مقام کا نام ہے) حضرت عباس نے رسول اللہ صلی اللہ علیہ و آلہ و سلم سے عرض کیا یا رسول اللہ صلی اللہ علیہ و آلہ و سلم! ابو سفیان ایک شخص ہے جو فخر کو پسند کرتا ہے آپ اس کے لیے کوئی ایسی چیز کر دیجئے (جس پر یہ فخر کر سکیں) تو آپ نے فرمایا جو شخص اپنا دروازہ بند کر لے اس کو امن ہے۔ (یعنی ان صورتوں میں وہ قتل ہونے سے بچ جائے گا۔ )

محمد بن عمرو رازی، سلمہ، ابن فضل، محمد بن اسحاق ، عباس بن عبداللہ بن معبد، حضرت ابن عباس سے روایت ہے کہ جب رسول اللہ صلی اللہ علیہ و آلہ و سلم اپنے لشکر کے ساتھ مرالظہران میں اترے تو عباس کہتے ہیں کہ میں نے (اپنے دل میں) کہا کہ اگر رسول اللہ صلی اللہ علیہ و آلہ و سلم (اس لشکر کے ساتھ) بزور قوت مکہ میں داخل ہو گئے اور قریش نے پہلے سے حاضر خدمت ہو کر پناہ طلب نہ کی تو بخدا قریش ہلاک ہو جائیں گے۔ پس میں رسول اللہ صلی اللہ علیہ و آلہ و سلم کے خچر پر سوار ہو کر نکلا اور اپنے دل میں سوچا کہ شاید کوئی مکہ سے کام کاج کے لیے آتا ہوا شخص مل جائے اور وہ اہل مکہ کو رسول اللہ صلی اللہ علیہ و آلہ و سلم کے مقام کی خبر کر دے (کہ آپ مع لشکر جرار وہاں پڑاؤ ڈالے ہوئے ہیں) تاکہ اہل مکہ آپ کے پاس آ کر امن طلب کر لیں۔ میں اسی خیال میں جا رہا تھا کہ میں نے ابو سفیان اور بدیل بن ورقاء کی آواز سنی پس میں نے پکار کر کہا اے ابو حنظلہ! (یہ ابو سفیان کی کنیت ہے) اس نے میری آواز پہچان لی اور بولا کیا تم ابو الفضل ہو؟ میں نے کہا ہاں۔ (ابو الفضل حضرت عباس کی کنیت ہے) اس نے کہا تم پر میرے ماں باپ فدا ہوں کیا بات ہے؟ میں نے کہا یہ ہیں رسول اللہ صلی اللہ علیہ و آلہ و سلم اور یہ ہے ان کا لشکر (جو اب مکہ میں داخل ہونے والا ہے) ابو سفیان نے گھبرا کر پوچھا کہ پھر اب بچاؤ کی کیا تدبیر ہے؟ پس میں نے اس کو یعنی ابو سفیان کو اپنے پیچھے خچر پر سوار کر لیا اور اس کا ساتھی مکہ لوٹ گیا جب صبح ہوئی تو میں ابو سفیان کو لے کر رسول اللہ صلی اللہ علیہ و آلہ و سلم کی خدمت میں حاضر ہوا اور اس نے اسلام قبول کر لیا میں نے عرض کیا یا رسول اللہ! یہ ابو سفیان ایسا شخص ہے جو نام و نمود کو پسند کرتا ہے لہٰذا آپ اس کے لیے کوئی چیز کر دیجئے۔ (جس پر یہ فخر کر سکے) آپ نے فرمایا ٹھیک ہے جو شخص ابو سفیان کے گھر میں پناہ لے وہ امن میں ہے اور جو شخص اپنے گھر کا دروازہ بند کر کے بیٹھ رہے وہ امن میں ہے اور جو شخص مسجد حرام میں چلا جائے وہ امن میں ہے۔ حضرت عباس کہتے ہیں کہ یہ اعلان سن کر لوگ اپنے اپنے گھروں میں اور مسجد حرام میں چلے گئے۔

حسن بن صباح، اسماعیل ابن عبدالکریم، ابراہیم بن عقیل بن معقل، حضرت وہب بن منبہ سے روایت ہے کہ فرماتے ہیں کہ میں نے حضرت جابر سے پوچھا کہ جس دن مکہ فتح ہوا کیا اس دن مال غنیمت ہاتھ لگا تھا؟ انھوں نے کہا نہیں۔

مسلم بن ابراہیم، سلام بن مسکین، ثابت عبداللہ بن رباح، حضرت ابو ہریرہ سے روایت ہے کہ جب رسول اللہ صلی اللہ علیہ و آلہ و سلم مکہ میں داخل ہونے لگے تو آپ نے زبیر بن عوام، ابو عبیدہ بن جراح اور خالد بن ولید کے گھوڑوں پر چھوڑ دیا اور مجھ سے فرمایا اے ابو ہریرہ! انصار کو آواز لگاؤ! جب وہ جمع ہو گئے تو ان سے فرمایا اس راستہ سے جاؤ اور جو سامنے آئے اس کو قتل کر ڈالو اتنے میں ایک منادی نے آواز دی کہ آج کے بعد قریش نہیں رہیں گے۔ رسول اللہ صلی اللہ علیہ و آلہ و سلم نے فرمان جاری کر دیا کہ جو شخص گھر میں بیٹھا رہے اس کو امن ہے اور جو ہتھیار پھینک دے اس کو امن ہے اور قریش کے سردار کعبہ کے اندر چلے گئے اور کعبہ ان سے بھر گیا۔ رسول اللہ صلی اللہ علیہ و آلہ و سلم نے خانہ کعبہ کا طواف کیا اور مقام ابراہیمی پر نماز پڑھی پھر آپ نے بیت اللہ کے دونوں چوکھٹ پکڑے تو سرداران قریش کعبہ سے نکلے اور انھوں نے نبی صلی اللہ علیہ و آلہ و سلم سے اسلام پر بیعت کی۔

طائف کی فتح کا بیان

حسن بن صباح، اسماعیل ابن عبدالکریم، ابراہیم ابن عقیل بن منبہ، حضرت وہب بن منبہ سے روایت ہے کہ میں نے حضرت جابر سے پوچھا کہ بنی ثقیف نے جب رسول اللہ صلی اللہ علیہ و آلہ و سلم سے بیعت کی تھی تو کیا شرط رکھی تھی؟ انھوں نے کہا شرط یہ تھی کہ ہم نہ تو زکوٰۃ دیں گے اور نہ جہاد کریں گے جابر کہتے ہیں کہ اس کے بعد میں نے سنا رسول اللہ صلی اللہ علیہ و آلہ و سلم فرماتے تھے جب وہ مسلمان ہو جائیں گے تو امید ہے وہ صدقہ بھی دیں گے اور جہاد بھی کریں گے۔

احمد بن علی بن سوید، ابن مجنون، ابو داؤد، حماد بن سلمہ، حمید، حسن، عفان بن ابی عاص، حضرت عثمان بن ابی العاص سے روایت ہے کہ جب مدینہ میں رسول اللہ صلی اللہ علیہ و آلہ و سلم کے پاس بنی ثقیف کا وفد پہنچا تو آپ نے ان کو مسجد میں اتارا تاکہ ان کے دل نرم ہوں پس انھوں نے اپنے اسلام لانے کی یہ شرط رکھی کہ زکوٰۃ جہاد اور نماز سے ہمیں مستثنی رکھا جائے۔ رسول اللہ نے فرمایا زکوٰۃ اور جہاد کے بارے میں تو چھوٹ دی جا سکتی ہے مگر (نماز کے بارے میں نہیں) کیونکہ جس دن میں رکوع یعنی نماز ہو وہ اچھا نہیں۔

یمن کی زمین کا حکم

ہناد بن سری ابو اسامہ، مجاہد، شعبی، حضرت عامر بن شہر سے روایت ہے کہ رسول اللہ صلی اللہ علیہ و آلہ و سلم نکلے پس قبیلہ ہمدان کے لوگوں نے مجھ سے کہا کہ کیا تم یہ کر سکتے ہو کہ اس شخص (یعنی محمد صلی اللہ علیہ و آلہ و سلم) کے پاس جاؤ اور ہماری طرف سے گفتگو کرو اگر تم کسی بات پر راضی ہو جاؤ گے تو ہم بھی اس کو قبول کریں گے اور اگر تم کسی بات کو ناپسند کرو گے تو ہم بھی ناپسند کریں گے۔ میں نے کہا ہاں مجھے منظور ہے پس میں چلا یہاں تک کہ میں رسول اللہ صلی اللہ علیہ و آلہ و سلم کے پاس پہنچ گیا۔ پس مجھے آپ کا کام (یعنی دین) پسند آیا اور نتیجتاً میری قوم حسب وعدہ مسلمان ہو گئی اور رسول اللہ صلی اللہ علیہ و آلہ و سلم نے عمیر ذی مران کے لیے یہ تحریر لکھوائی۔ اور مالک بن مرارہ رہاوی کو پورے یمن والوں کی طرف اسلام کی تبلیغ کے لیے روانہ فرمایا ان میں عک ذوحیوان نامی ایک شخص تھا وہ مسلمان ہو گیا۔ لوگوں نے عک سے کہا کہ تو رسول اللہ صلی اللہ علیہ و آلہ و سلم کے پاس جا اور آپ سے امان لے کر آ اپنی بستی والوں کے لیے اور اپنے مال کے لیے پس وہ شخص رسول اللہ صلی اللہ علیہ و آلہ و سلم کے پاس پہنچا۔ آپ نے اس کے لیے یہ تحریر لکھوائی۔ بِسْمِ اللَّهِ الرَّحْمَنِ الرَّحِیمِ ۔ اللہ کے رسول محمد کی طرف سے عکذی خیوان کے لیے اگر یہ دعوی ایمان میں سچا ہے تو اس کو امان ہے اس کی زمین میں اس کے مال میں اور اس کے غلاموں میں۔ اور یہ اللہ اور اس کے رسول کے ذمہ میں ہے۔ یہ پروانہ خالد بن سعید بن عاص نے لکھا تھا۔

محمد بن احمد، ہارون بن عبد اللہ، عبداللہ بن زبیر، فرج بن سعید، ثابت بن سعید، حضرت ابیض بن حمال سے روایت ہے کہ انھوں نے رسول اللہ صلی اللہ علیہ و آلہ و سلم سے زکوٰۃ استثنیٰ) کے بارے میں گفتگو کی جبکہ وہ ایک وفد میں رسول اللہ صلی اللہ علیہ و آلہ و سلم کے پاس گئے تھے۔ رسول اللہ صلی اللہ علیہ و آلہ و سلم نے فرمایا اے سبا کے رہنے والے (سبا یمن کا ایک شہر تھا) زکوٰۃ دینا تو ضروری ہے انھوں نے عرض کیا یا رسول اللہ صلی اللہ علیہ و آلہ و سلم! سبا کے لوگ ادھر ادھر چلے گئے ہیں اور اب وہاں بہت کم لوگ باقی رہ گئے ہیں۔ جو مارب میں رہتے ہیں۔ (مارب ایک شہر کا نام ہے)۔ تو آپ نے ان سے سالانہ ستر جوڑے کپڑے کے ٹھہرائے یعنی ان سے جو سباء کے باقی ماندہ لوگ مارب میں قیام پذیر تھے۔ پس وہ رسول اللہ صلی اللہ علیہ و آلہ و سلم کی وفات تک یہ جوڑے دیتے رہے لیکن آپ کی وفات کے بعد عاملوں نے وہ عہد توڑ دیا۔ جو ابیض بن حمال نے آپ کے ساتھ کیا تھا یعنی سالانہ ستر جوڑے کپڑے۔ لیکن ابو بکر نے اپنے دور خلافت میں اس کو بحال کرا لیا۔ جب ان کی بھی وفات ہو گئی تو وہ عہد پھر ٹوٹ گیا اور اب کے ذمہ بھی اسی طرح زکوٰۃ ہے جس طرح اوروں کے ذمہ ہے۔

جزیرۃ العرب سے یہودیوں کا اخراج

سعید بن منصور، سفیان بن عیینہ، سلیمان، سعید بن جبیر، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے تین چیزوں کی وصیت فرمائی ایک یہ کہ جزیرۃ العرب سے تمام مشرکین کو نکال دینا۔ دوسرے یہ کہ دوسری قوموں کے سفیروں کو ہدایات دیتے رہنا جیسا کہ میں دیا کرتا ہوں سعید کہتے ہیں کہ تیسری چیز سے ابن عباس نے سکونت کیا۔ یا یہ کہا کہ (ابن عباس نے تو بیان کیا تھا مگر) میں بھول گیا۔

حسن بن علی، ابو عاصم، عبدالرزاق، ابن جریج، ابو زبیر، جابر بن عبد اللہ، حضرت عمر بن خطاب سے روایت ہے کہ میں نے رسول اللہ صلی اللہ علیہ و آلہ و سلم سے سنا آپ فرماتے تھے کہ یہود اور نصاریٰ کو میں جزیرۃ العرب سے ضرور نکالوں گا اور اس میں صرف مسلمانوں کو ہی رہنے دوں گا۔

احمد بن حنبل، ابو احمد محمد بن عبد اللہ، سفیان، ابو زبیر، جابر، حضرت عمر سے روایت ہے کہ رسول اللہ صلی اللہ علیہ و آلہ و سلم نے ایسا ہی فرمایا لیکن پہلی والی حدیث مکمل ہے۔

سلیمان بن داؤد، جریر، قابو س بن ابی ظبیان، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے فرمایا ایک شہر میں دو قبیلے نہیں ہو سکتے۔

محمود بن خالد عمر، عبدالواحد، سعید بن عبدالعزیز سے روایت ہے کہ جزیرۃ العرب (حجاز عرب) وادی قری سے لے کر انتہائے یمن تک ہے اور دوسری طرف عراق سے لے کر سمندر تک۔

"ابو داؤد فرماتے ہیں کہ میری موجودگی میں حارث بن مسکین کے سامنے یوں پڑھا گیا مالک سے روایت ہے کہ حضرت عمر نے نجران والوں (عیسائیوں) کو جلا وطن کر دیا لیکن تیما (ایک مقام کا نام ہے) سے جلا وطن نہیں کیا کیونکہ تیما بلاد عرب میں شامل نہیں ہے رہے وادی قری کے لوگ تو میرے خیال میں وہ اس لیے نہیں نکالے گئے کہ وہ وادی قری کو جزیرۃالعرب میں شامل نہ سمجھتے تھے۔
ابن سرح، ابن وہب، حضرت مالک سے روایت ہے کہ حضرت عمر نے نجران اور فدک کے یہودیوں کو (ان کے علاقوں سے) نکال باہر کیا۔ (کیونکہ یہ دونوں علاقے حجاز عرب کا حصہ ہیں)۔"

جو زمین کافروں کے ملک میں جنگ کے بعد حاصل ہو مسلمانوں میں اسی تقسیم کا طریقہ

احمد بن عبداللہ بن یونس، زہیر، سہیل بن ابی صالح، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ ایک وقت وہ بھی آئے گا عراق اپنے پیمانوں اور دولت کو روک لے گا اور شام اپنے پیمانوں اور دیناروں کو روک لے گا اور مصر اپنے پیمانوں اور دیناروں کو روک لے گا (یعنی ان ملکوں کی دولت سے ان کے باشندے محروم ہوں گے اور وہ سب تمھارے تصرف میں ہو گی لیکن پھر ایک وقت وہ بھی آئے گا کہ پھر تم ویسے ہی (بے دخل) ہو جاؤ گے جیسا کہ پہلے تھے۔ زہیر نے تین مرتبہ یہ کہا کہ اس حدیث پر ابو ہریرہ کا گوشت اور خون گواہ ہے۔

احمد بن حنبل، عبدالرزاق، معمر، ہمام بن منبہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جس بستی پر تم اور وہاں رہو تو اس میں تمھارا ایک متعین حصہ اور جس بستی نے اللہ تعالی کی نافرمانی کی تو اس کا پانچواں حصہ اللہ اور رسول کا ہے اور باقی سب تمھارا ہے۔

جزیہ لینے کا بیان

عباس بن عبدالعظیم، سہل بن محمد، یحیی بن ابی زائدہ، محمد بن اسحاق ، عاصم بن عمر، انس بن مالک، حضرت عثمان بن ابی سلیمان سے روایت ہے کہ رسول اللہ صلی اللہ علیہ و آلہ و سلم نے دومہ شہر کے حاکم اکیدر کی طرف خالد بن ولید کو (لشکر کے ساتھ) روانہ فرمایا پس لشکر والوں نے اس کو گرفتار کر لیا اور پکڑ کر رسول اللہ صلی اللہ علیہ و آلہ و سلم کے پاس لے آئے۔ آپ نے اس کا خون معاف کر دیا اور جزیہ پر اس سے صلح کر لی۔

عبد اللہ بن محمد، ابو معاویہ، اعمش، ابو وائل، حضرت معاذ سے روایت ہے کہ رسول اللہ صلی اللہ علیہ و آلہ و سلم نے ان کو یمن کا امیر بنا کر روانہ کیا تو فرمایا کہ وہاں کے باشندوں سے بطور جزیہ ہر بالغ شخص سے ایک دینار وصول کریں یا اس کے مساوی معافری کپڑا لیں جو یمن میں ہوتا ہے۔

نفیل، ابو معاویہ، اعمش، ابراہم، مسروق، معاذ، حضرت معاویہ سے بھی اسی کے مثل روایت مروی ہے۔

عباس بن عبدالعظیم، عبدالرحمن بن ہانی، ابو نعیم، شریک، ابراہیم بن مہاجر، حضرت زیاد بن جدیر سے روایت ہے کہ حضرت علی سے فرمایا اگر میں زندہ رہا تو بنی تغلب کے نصاری میں سے لڑنے والوں کو قتل کر دوں گا اور ان کی اولاد کو قیدی بنا لوں گا کیونکہ جو معاہدہ ان کے اور رسول اللہ صلی اللہ علیہ و آلہ و سلم کے درمیان ہوا تھا وہ میں نے ہی تحریر کیا تھا جس میں تحریر تھا کہ یہ اپنی اولاد کی مدد نہ کریں (اور انھوں نے مدد کی) ابو داؤد کہتے ہیں کہ یہ حدیث منکر ہے اور مجھے یہ خبر پہنچی ہے کہ امام احمد بھی اس حدیث کا سخت انکار کرتے تھے اور بعض لوگوں کے نزدیک یہ حدیث مثل متروک ہے اور ان لوگوں نے اس حدیث کو عبدالرحمن بن ہانی پر منکر جانا ہے۔ ابو علی کہتے ہیں کہ ابو داؤد نے جب دوبارہ یہ کتاب لوگوں کے سامنے پڑھی تو اس میں یہ روایت نہیں پڑھی۔

مصرف بن عمرو، یونس، ابن بکیر، اسباط بن نصر اسماعیل بن عبدالرحمن قرشی، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے نجران کے عیسائیوں سے صلح کی اس شرط پر کہ وہ سال میں دو ہزار کپڑے کے جوڑے مسلمانوں کو دیا کریں گے۔ آدھے صفر میں اور آدھے رجب میں اور اسی طرح تیس زرہیں تیس گھوڑے تیس اونٹ اور ہر قسم کے اسلحہ میں سے تیس تیس ہتھیار جو جنگ میں کام آتے ہیں۔ بطور عاریت دیا کریں گے۔ اور مسلمان اس کا ذمہ لیتے ہیں کہ ان کے استعمال کے بعد ان کو واپس کر دیا کریں گے۔ اور یہ عاریت دینا اس وقت ہو گا جب یمن والوں میں سے کوئی دھوکہ بازی کرے یا عہد کو توڑے مسلمانوں سے اس شرط پر کہ ان کا کوئی گرجا گرایا نہ جائے گا اور ان کا کوئی پادری نہ نکالا جائے گا اور نہ ان کے دین میں مداخلت ہو گی اور یہ اس وقت تک ہو گا جب تک کہ وہ کوئی نئی بات نہ نکالیں یا سود خوری نہ کریں۔ اسماعیل نے کہا کہ پھر انھوں نے سود خوری شروع کر دی۔ (جب ان کا عہد ٹوٹ گیا تو ملک عرب سے نکال دیئے گئے۔ )

مجوسیوں سے جزیہ لینے کا بیان

احمد بن سنان، محمد بن بلال، عمران، قطان ابو حمزہ، حضرت ابن عباس سے روایت ہے کہ جب اہل فارس کے پیغمبر کا انتقال ہو گیا تو ابلیس نے ان کو مجوسیت پر لگا دیا۔

مسدد بن مسرہد، سفیان، عمرو بن دینار، حضرت عمرو بن اوس اور ابو الشعثاء سے روایت ہے کہ بجالہ کا بیان ہے کہ میں احنف بن قیس کے چچا جزء بن معاویہ کا منشی تھا۔ ایک مرتبہ ہمارے پاس حضرت عمر کا ایک خط ان کی وفات سے ایک سال قبل آیا جس میں یہ لکھا تھا کہ مار ڈالو ہر جادوگر کو اور مجوسیوں کے محارم میں جدائی کر دو (وہ محارم میں شادی کر لیتے ہیں) اور منع کر دو ان کو گنگنانے سے (یہ لوگ کھانے کے بعد گنگناتے ہیں۔ تو ہم نے ایک دن میں تین جادوگروں کو قتل کیا اور جس مجوسی کے نکاح میں اس کی محرم عورت تھی اس میں تفریق کر دی اور احمد بن قیس نے بہت سا کھانا پکوایا پھر پارسیوں کو بلا بھیجا اور تلوار کو اپنی ران پر رکھا انھوں نے کھایا لیکن گنگنایا نہیں اور انھوں نے ایک خچر یا دو خچروں کے بوجھ کے برابر چاندی پیش کیا اور حضرت عمر نے مجوسیوں سے جزیہ نہیں لیا یہاں تک کہ عبدالرحمن بن عوف نے گواہی دی کہ رسول اللہ صلی اللہ علیہ و آلہ و سلم نے ہجر پارسیوں سے جزیہ لیا تھا۔ (ہجر ایک گاؤں کا نام ہے۔ )

محمد بن مسکین، یحیی بن حسان، ہشیم، داؤد بن ابی ہند، قشیر بن عمرو، بجالہ بن عبدہ، حضرت ابن عباس سے روایت ہے کہ بحرین کے رہنے والے اسبذیوں میں سے ایک شخص (یہ ہجر کے مجوسی ہیں) رسول اللہ صلی اللہ علیہ و آلہ و سلم کے پاس آیا اور تھوڑی دیر آپ کے پاس ٹھہرا رہا۔ جب وہ جانے لگا تو میں نے اس سے پوچھا کہ رسول اللہ صلی اللہ علیہ و آلہ و سلم نے تمھارے بارے میں کیا فیصلہ کیا؟ کہنے لگا بہت برا میں نے کہا چپ رہ پھر اس نے فیصلہ کی تفصیل بتاتے ہوئے کہا کہ تمھارے پیغمبر نے یہ فیصلہ کیا ہے کہ یا تو ہم اسلام قبول کر لیں یا قتل کے لیے تیار ہو جائیں۔ ابن عباس کہتے ہیں کہ مگر عبدالرحمن بن عوف کا بیان ہے کہ رسول اللہ صلی اللہ علیہ و آلہ و سلم نے ان کی طرف سے جزیہ لینا قبول کیا تھا اور لوگوں نے عبدالرحمن بن عوف کے قول ہی کو معتبر مانا ہے اور انھوں نے اسبذی سے جو سنا اس کو چھوڑ دیا۔ (کیونکہ عبدالرحمن بن عوف ایک جلیل القدر صحابی ہیں اور عشرہ مبشرہ میں شامل ہیں جبکہ اسبذی ایک کافر ہے لہٰذا اس کا قول معتبر نہ ہو گا۔ )

جزیہ وصول کر نے میں سختی کر نے کا بیان

سلیمان بن داؤد ابن وہب، یونس بن یزید، ابن شہاب، حضرت عروہ بن زبیر سے روایت ہے کہ ہشام بن حکیم نے ایک شخص کو دیکھا جو (ایک علاقہ) حمص کا حاکم تھا۔ کہ وہ چند قبطی لوگوں کو جزیہ وصول کر نے کی خاطر دھوپ میں کھڑا کیے ہوئے تھا۔ ہشام نے کہا یہ کیا ہے؟ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ لوگ دنیا میں (بے قصور) لوگوں کو عذاب دیتے ہیں اللہ تعالی انھیں (آخرت میں) مبتلائے عذاب کرے گا۔

جب ذمی کا فر مالِ تجارت لے کر لوٹیں تو ان سے دسواں حصہ محصول لیا جائے گا

مسدد، ابو احوص، ابن سائب، حضرت حرب بن عبید اللہ سے روایت ہے کہ انھوں نے اپنے دادا سے سنا اور انھوں نے اپنے باپ سے کہ رسول اللہ صلی اللہ علیہ و آلہ و سلم نے فرمایا کہ (مال تجارت میں سے) دسواں حصہ یہود و نصاری سے لیا جائے گا اور مسلمانوں سے نہ لیا جائے گا۔

محمد بن عبیدالمحاربی، وکیع، سفیان، عطاء بن سائب، حضرت حرب بن عبید اللہ سے بھی رسول اللہ صلی اللہ علیہ و آلہ و سلم سے اسی مفہوم کی روایت بیان کرتے ہیں۔ بس فرق یہ ہے کہ اس روایت میں عشر کے بجائے خراج کا لفظ استعمال ہوا ہے۔

محمد بن بشار، عبدالرحمن، سفیان، حضرت عطاء سے روایت ہے کہ انھوں نے ایک شخص سے سنا جس کا تعلق بکر بن وائل سے تھا۔ اس نے اپنے ماموں سے سنا وہ کہتے تھے کہ میں نے رسول اللہ صلی اللہ علیہ و آلہ و سلم سے دریافت کیا کہ میں اپنے قبیلہ والوں سے دسواں حصہ وصول کیا کروں؟ آپ نے فرمایا (مال تجارت میں) عشر صرف یہود و نصاریٰ پر ہے۔ (مسلمانوں پر چالیسواں حصہ زکوٰۃ ہے۔ )

محمد بن ابراہیم، ابو نعیم، عبدالسلام، عطاء بن سائب، حضرت حرب بن عبید اللہ سے روایت ہے کہ انھوں نے اپنے دادا سے سنا وہ کہتے تھے کہ نبی صلی اللہ علیہ و آلہ و سلم کی خدمت میں حاضر ہوا اور اسلام قبول کیا۔ پس آپ نے مجھے اسلام کی تعلیم دی اور یہ بھی بتایا کہ میں اپنی قوم کے ان لوگوں سے جو مسلمان ہو جائیں کس حساب سے صدقہ وصول کیا کروں۔ (کچھ عرصہ کے بعد دوبارہ) میں لوٹ کر آپ کے پاس گیا اور عرض کیا یا رسول اللہ صلی اللہ علیہ و آلہ و سلم! آپ نے جو کچھ مجھے سکھایا تھا وہ مجھے یاد ہے بس صرف صدقہ کے متعلق یاد نہ رہا۔ کیا میں ان سے (مال تجارت میں سے) دسواں حصہ وصول کیا کروں؟ آپ نے فرمایا نہیں! مال تجارت) دسواں حصہ تو صرف یہود و نصاریٰ پر ہے۔

محمد بن عیسی، اشعث بن شعبہ، ارطاۃ بن منذر، حکیم بن عمیر، احوص، حضرت عرباض بن ساریہ سے روایت ہے کہ ہم رسول اللہ صلی اللہ علیہ و آلہ و سلم کے ساتھ خیبر میں اترے۔ اور آپ کے ساتھ آپ کے اصحاب بھی تھے اور خیبر کا حاکم ایک شریر اور سرکش شخص تھا۔ وہ رسول اللہ کے پاس آیا اور بولا اے محمد! کیا تمھارے لیے یہ جائز ہے کہ تم ہمارے گدھوں کو ذبح کر ڈالو ہمارے پھل کھا جاؤ اور ہماری عورتوں کو مارو۔ اس کی یہ بات سن کر رسول اللہ صلی اللہ علیہ و آلہ و سلم کو غصہ آ گیا اور فرمایا اے ابن عوف! اپنے گھوڑے پر سوار ہو جاؤ اور یہ اعلان کر دو کہ جنت حلال نہیں ہے۔ مگر مومن کے لیے اور نماز کے لیے جمع ہو جاؤ پس سب لوگ نماز کے لیے جمع ہو گئے اور آپ صلی اللہ علیہ و سلم نے نماز پڑھائی نماز سے فراغت کے بعد آپ کھڑے ہوئے اور فرمایا کیا تم میں سے کوئی شخص اپنی مسند پر تکیہ لگا کر یہ سمجھتا ہے کہ اللہ تعالی نے صرف انہی چیزوں کو حرام قرار دیا ہے جس کا ذکر قرآن پاک میں ہے اچھی طرح سن لو میں نے تم کو نصیحت کی اور حکم کیا اور چند باتوں کی ممانعت کی اور یہ سب چیزیں اتنی ہی ہیں جتنی کہ قرآن میں ہیں یا اس سے زائد۔ اور اللہ تعالی نے تم پر حلال نہیں کیا اہل کتاب کے گھروں میں داخلہ مگر اجازت سے اور نہ ان کی عورتوں کو مارنا جائز ہے اور نہ ان کے پھل کھانا مگر جب کہ وہ پھل وغیرہ تم کو اس طرح دیئے جائیں جس طرح دینا ان پر مقرر کیا گیا ہے (یعنی بطور جزیہ)

مسدد، سعید بن منصور، ابو عوانہ، منصور، ہلال، قبیلہ جہینہ کے ایک شخص سے روایت ہے کہ رسول اللہ صلی اللہ علیہ و آلہ و سلم نے فرمایا عنقریب تم ایک قوم سے لڑو گے اور اس پر غالب آ جاؤ گے پس وہ تم سے اپنی جانوں اور اپنی اولادوں کو مال کے بدلہ میں بچا لیں گے (یہ مسدد کی روایت تھی سعید کی روایت یوں ہے)۔ پس وہ تم سے مال کے بدلہ میں صلح کریں گے۔ اس کے بعد دونوں راوی متفق ہیں کہ۔ پس تم ان سے اس سے زائد کچھ نہ لینا کیونکہ تمھارے لیے یہ زیادہ لینا جائز نہیں ہے۔

سلیمان بن داؤد، ابن وہب، ابو صخر، صفوان بن سلیم، عدہ، چند اصحاب رسول کے بیٹوں سے روایت ہے کہ انھوں نے اپنے باپوں سے جو ایک دوسرے کے عزیز تھے کہ رسول اللہ صلی اللہ علیہ و آلہ و سلم نے فرمایا جو شخص کسی معاہد (ذمی) پر ظلم کرے گا یا اس کے حق میں کمی کرے گا یا اس کو اس کی طاقت سے زیادہ تکلیف دے گا یا اس کی رضا مندی کے بغیر اس سے کوئی چیز لے لے گا تو قیامت کے دن میں اس کی طرف سے حجت کروں گا۔

اس ذمی کا بیان جو دوران سال مسلمان ہو جائے تو کیا اس سے جزیہ لیا جائے گا

عبد اللہ بن جراح، جریر، قابو س، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے فرمایا مسلمان پر جزیہ نہیں ہے۔

محمد بن کثیر سے روایت ہے کہ حضرت سفیان سے اس حدیث کا (یعنی اوپر والی حدیث کا) مطلب پوچھا گیا تو انھوں نے فرمایا کہ جب (کوئی ذمی کافر) مسلمان ہو جائے تو اس پر (ان دنوں کا جو گزر چکے ہیں) جزیہ نہ ہو گا۔

امام کے لیے مشرکین کا ہدیہ قبول کرنا

ابو توبہ، ربیع بن نافع، معاویہ ابن سلام، زید، حضرت عبداللہ ہوازنی سے روایت ہے کہ میں نے مؤذن رسول اللہ صلی اللہ علیہ و آلہ و سلم حضرت بلال سے حلب میں ملاقات کی اور ان سے عرض کیا کہ اے بلال مجھ سے بیان کرو کہ رسول اللہ صلی اللہ علیہ و آلہ و سلم کس طرح خرچ کرتے تھے؟ حضرت بلال نے جواب دیا کہ آپ کے پاس جو مال بھی ہوتا اس کے خرچ کر نے کی ذمہ داری میری ہی ہوتی تھی۔ جب سے اللہ نے آپ کو رسول بنایا وفات تک۔ جب آپ کے پاس کوئی مسلمان آتا اور آپ اس کو برہنہ دیکھتے تو آپ مجھ کو حکم فرماتے پس میں جاتا اور قرض لے کر اس کو چادر وغیرہ خرید دیتا پھر وہ کپڑا اس کو پہناتا اور اس کھانا کھلاتا یہاں تک کہ ایک دن ایک مشرک شخص مجھ سے ملا اور بولا اے بلال! میرے پاس بہت سا مال ہے پس تو میرے سوا کسی سے قرض نہ لیا کر لہٰذا میں نے ایسا ہی کیا۔ ایک دن وضو کر کے میں اذان دینے کے لیے کھڑا ہوا تو وہی مشرک شخص سوداگروں کی ایک جماعت کے ساتھ آن پہنچا۔ اس نے جب مجھے دیکھا تو بولا او حبشی! میں نے کہا ہاں کیا بات ہے؟ پس وہ میرے ساتھ سختی کر نے لگا اور مجھے برا بھلا کہنے لگا! بولا کیا تجھے خیال ہے کہ مہینہ پورا ہونے میں کتنے دن رہ گئے ہیں؟ میں نے کہا ہاں کچھ دن باقی رہ گئے ہیں۔ وہ بولا دیکھ مہینہ میں صرف چار دن باقی رہ گئے ہیں (اگر تو نے بروقت ادائیگی نہ کی) تو میں تجھ سے اپنا قرض لے کر ہی چھوڑوں گا اور تجھے ایسا ہی بنا دوں گا جیسا پہلے تھا یعنی بکریوں کا چرواہا بنا دوں گا۔ بلال کہتے ہیں کہ یہ سن کر میرے دل پر ایسا ہی گزرا جیسا کہ ایسے موقعہ لوگوں کے دل پر گزرتا ہے۔ یہاں تک کہ عشاء کی نماز پڑھ چکا تو رسول اللہ صلی اللہ علیہ و آلہ و سلم اپنے گھر میں تشریف لے گئے پس میں نے اندر آنے کی اجازت چاہی آپ نے اجازت دے دی۔ میں نے عرض کیا یا رسول اللہ صلی اللہ علیہ و آلہ و سلم! آپ پر میرے ماں باپ صدقے ہوں وہ مشرک جس سے میں قرض لیا کرتا تھا وہ مجھ سے لڑا اور مجھے بہت برا بھلا کہا اور آپ کے پاس اتنا مال نہیں ہے جس سے میرا قرض ادا ہو جائے اور نہ ہی میرے پاس ہے اور وہ مجھے ذلیل کرے گا۔ آپ مجھے اجازت دیجئے کہ میں ان قبیلوں میں سے کسی کے پاس بھاگ جاؤں جو اسلام لا چکے ہیں (اور مدینہ سے باہر رہتے ہیں) یہاں تک کہ اللہ تعالی اپنے رسول کو اس قدر مال عطاء فرما دے جس سے میرا قرضہ ادا ہو جائے یہ کہہ کر میں وہاں سے نکل آیا اور اپنے گھر پہنچا اور اپنی تلوار موزہ جوتا اور ڈھال کو اپنے سرہانے رکھ لیا (تا کہ صبح ہوتے ہی بھاگ جاؤں) جب صبح کی روشنی نمودار ہوئی تو میں نے بھاگنے کا ارادہ کیا۔ اتنے میں ایک آدمی دوڑتا ہوا آیا اور بولا اے بلا ل! تم کو رسول اللہ صلی اللہ علیہ و آلہ و سلم نے یاد فرمایا ہے میں چلا اور آپ کے پاس پہنچا۔ کیا دیکھتا ہوں کہ چار اونٹ بیٹھے ہوئے ہیں اور ان پر سامان لدا ہوا ہے۔ میں نے آپ سے اندر آنے کی اجازت طلب کی۔ آپ نے فرمایا اے بلال! خوش ہو جا اللہ صلی اللہ علیہ و آلہ و سلم نے تیرے قرض کی ادائیگی کے لیے مال بھیج دیا ہے اس کے بعد آپ نے فرمایا کیا تو نے وہ چار لدے ہوئے جانور نہیں دیکھے؟ میں نے کہا کیوں نہیں آپ نے فرمایا جا وہ جانور بھی تو لے لے۔ اور جو ان پر سامان لدا ہوا ہے وہ بھی لے لے۔ ان پر کپڑا اور غلہ لدا ہوا ہے جو مجھ کو فدک کے حاکم نے بھیجا ہے تو ان کو لے لے اور اپنا قرض ادا کر دے۔ پس میں نے ایسا ہی کیا۔ بلال کہتے ہیں کہ پھر میں مسجد میں آیا دیکھا کہ رسول اللہ صلی اللہ علیہ و آلہ و سلم مسجد میں تشریف فرما ہیں میں نے سلام کیا آپ نے پوچھا تجھے اس مال سے کیا فائدہ ہوا ہے؟ میں نے عرض کیا اللہ تعالی نے سب قرض ادا کر دیا جو اس کے رسول پر تھا اور اب کچھ باقی نہیں رہا۔ آپ نے پوچھا کہ اس مال میں سے کچھ بچا ہے؟ میں نے کہا ہاں۔ آپ نے فرمایا جو بچا ہے جلدی سے اس کو خرچ کر ڈال۔ جب تک کہ تو مجھے (اس کو خرچ کر کے) بے فکر نہ کر دے گا میں اپنی کسی بیوی کے پاس نہیں جاؤں گا۔ جب رسول اللہ صلی اللہ علیہ و آلہ و سلم نے عشاء کی نماز پڑھ لی تو مجھے بلایا اور فرمایا وہ مال کیا ہوا جو تیرے پاس بچ رہا تھا؟ میں نے عرض کیا وہ مال میرے پاس ہے۔ میرے پاس اس مال کا کوئی طالب ہی نہیں آیا۔ پھر رسول اللہ صلی اللہ علیہ و آلہ و سلم اس رات مسجد میں رہے راوی نے مزید حدیث بیان کی کہ جب آپ دوسرے دن عشاء کی نماز سے فارغ ہوئے تو مجھے بلایا اور دریافت فرمایا کہ اس مال کا کیا ہوا جو تیرے پاس بچ رہا تھا؟ میں نے عرض کیا یا رسول اللہ صلی اللہ علیہ و آلہ و سلم! اللہ نے آپ کو اس مال سے بے فکر کر دیا۔ (یعنی اس کو ضرورت مند کو دے دیا ہے) یہ سن کر آپ نے تکبیر کہی اور اللہ تعالی کا شکر ادا کیا اور اس کی تعریف کی کہ اس نے آپ کو اس مال سے نجات دے دی۔ آپ کو اس بات کا خوف تھا کہ آپ کو موت آ جائے اور وہ مال آپ ہی کے پاس رہے پھر میں آپ کے پیچھے ہو لیا یہاں تک کہ آپ اپنی ازواج کے پاس گئے اور ہر بیوی کو فردًا  فردًا سلام کیا یہاں تک کہ آپ اپنی سونے کی جگہ پر تشریف لے گئے۔ اے عبد اللہ! یہ ہے اس سوال کا جواب جو تم نے مجھ سے کیا تھا۔

محمود بن خالد، مروان بن محمد، حضرت معاویہ سے بھی سابقہ حدیث کی طرح مروہ ہے اس میں یہ اضافہ ہے کہ جب میں نے عرض کیا یا رسول اللہ! نہ آپ کے پاس اتنا مال ہے اور نہ میرے پاس کہ قرض ادا ہو سکے۔ تو آپ خاموش ہو گئے اور مجھے لگا کہ آپ میری اس بات سے رنجیدہ ہو گئے ہیں۔

ہارون بن عبد اللہ، ابو داؤد عمران، قتادہ، یزید بن عبداللہ بن شخیر، حضرت عیاض بن حمار سے روایت ہے کہ میں نے رسول اللہ صلی اللہ علیہ و آلہ و سلم کو ایک اونٹنی ہدیہ میں پیش کی۔ آپ نے پوچھا کہ کیا تو نے اسلام قبول کر لیا؟ میں نے کہا نہیں تو آپ نے فرمایا مجھے مشرکین سے ہدیہ لینے کی ممانعت کی گئی ہے۔

زمین مقطعہ دینا

عمرو بن مرزوق، شعبہ، سماک، علقمہ، حضرت وائل بن حجر سے روایت ہے کہ رسول اللہ صلی اللہ علیہ و آلہ و سلم نے مجھے حضر موت میں ایک زمین مقعطہ کے طور پر دی۔

حفص بن عمر، جامع بن مطر، حضرت علقمہ بن وائل سے بھی اسی کے مثل روایت ہے۔

مسدد، عبداللہ بن داؤد، فطر، حضرت عمرو بن حریث سے روایت ہے کہ رسول اللہ صلی اللہ علیہ و آلہ و سلم نے ان کو مدینہ میں ایک گھر کے لیے زمین دی کمان سے لکیر کھینچ کر اور فرمایا (اب یہ لے لے) بعد میں اور بھی دوں گا۔

عبد اللہ بن مسلمہ، مالک، حضرت ربیعہ بن ابی عبدالرحمن نے کئی لوگوں سے سنا کہ رسول اللہ صلی اللہ علیہ و آلہ و سلم نے بلال بن حارث مزنی کو قبلیہ کی کانیں عطاء فرمائی تھیں جو کہ فرع کی طرف ہیں۔ (قبل فرع کے متعلقات میں ایک گاؤں ہے) تو ان کانوں سے سوائے زکوٰۃ کے کچھ نہیں لیا جاتا آج تک۔

عباس بن محمد بن حاتم، حسین بن محمد، ابو اویس، کثیر بن عبداللہ بن عمرو بن عوف، کثیر بن عبداللہ بواسطہ والد اپنے دادا سے روایت کرتے ہیں کہ رسول اللہ صلی اللہ علیہ و آلہ و سلم نے بلال بن حارث مزنی کو قبلیہ کی کانیں جو بلندی پر تھیں اور جو پستی میں تھیں بالمقطعہ دے دی تھیں اور وہ زمین بھی جو قدس میں قابل کاشت تھی۔ اور کسی مسلمان کے حق میں سے کچھ نہیں دیا اور نبی صلی اللہ علیہ و آلہ و سلم نے ان کو ایک تحریر لکھوا دی جس کا مضمون یہ تھا۔ بسم اللہ الرحمن الرحیم یہ وہ کاغذ ہے جس کی رو سے اللہ کے رسول محمد نے بلال بن حارث مزنی کو ٹھیکہ دیا قبلیہ کی کانوں کا جو بلندی پر ہیں اور جو پستی میں ہیں اور قدس کی اس زمین کا جس میں کاشت ہو سکتی ہے۔ اور ان کو کسی مسلمان کا حق نہیں دیا۔ اس حدیث کے راوی ابو اویس کہتے ہیں کہ مجھ سے ثور بن زید بن وائل کے مولی نے بسند عکرمہ ابن عباس سے اسی کے مثل روایت کیا ہے۔

محمد بن نضر کہتے ہیں کہ میں نے (اسحاق بن ابراہیم) حنینی کو کہتے ہوئے سنا کہ میں نے نبی صلی اللہ علیہ و آلہ و سلم کی اس تحریر کو کئی مرتبہ پڑھا ہے جس میں زمین کو بالمقطعہ دیئے جانے کا ذکر ہے۔ ابو داؤد کہتے ہیں کہ ہم سے کئی لوگوں نے بواسطہ حسین بن محمد حدیث بیان کی۔ انھوں نے کہا ہم کو خبر دی ابو اویس نے انھوں نے کہا ہم سے حدیث بیان کی کثیر بن عبداللہ نے انھوں نے اپنے والد سے انھوں نے ان کے دادا سے کہ رسول اللہ صلی اللہ علیہ و آلہ و سلم نے بلال بن حارث مزنی کو ٹھیکہ دیا قبلیہ کی کانوں کا جو بلندی پر تھیں اور جو پست مقام پر تھیں اور قدس کی اس زمین کا جو زراعت کے قابل تھی اور اس میں کسی مسلمان کا حق متعلق نہ تھا۔ ابو اویس کہتے ہیں کہ مجھ سے حدیث بیان کی ثور بن زید نے بسند عکرمہ انھوں نے ابن عباس سے انھوں نے رسول اللہ صلی اللہ علیہ و آلہ و سلم سے اسی کے مثل۔ ابن نضر نے یہ اضافہ نقل کیا ہے کہ یہ تحریر ابی بن کعب نے لکھی تھی

قتیبہ بن سعید، محمد بن متوکل، محمد بن یحیی بن قیس، ثمامہ بن شراحیل، حضرت ابیض بن حمال سے روایت ہے کہ وہ رسول اللہ صلی اللہ علیہ و آلہ و سلم کے پاس گئے اور چاہا کہ نمک کی وہ کان جو مآرب میں تھی۔ آپ اس کا ٹھیکہ ان کو دے دیں۔ پس آپ نے ان کو دے دی۔ جب وہ چلنے لگے تو مجلس میں سے ایک شخص بولا یا رسول اللہ! کیا آپ جانتے ہیں کہ آپ نے اسے کیا دے دیا۔؟ آپ نے اس کو تیار پانی دے دیا راوی کہتے ہیں کہ یہ سن کر آپ نے اس سے اس کا ٹھیکہ واپس لے لیا۔ اس کے بعد اس شخص نے آپ سے پوچھا کہ پیلو کے درخت کی کو نسی زمین گھیری جائے؟ (جہاں لوگ اور ان کے جانور نہ آ سکیں) آپ نے فرمایا جہاں اونٹوں کے قدم نہ پہنچ سکیں۔ (یعنی جو آبادی اور چرا گاہ سے الگ ہو)۔

ہارون بن عبد اللہ، محمد حسن بن مخزومی نے کہا کہ اونٹوں کے وہاں پاؤں نہ پہنچنے سے یہ غرض ہے کہ اس قدر پیلو کا درخت تو روک سکتا ہے جہاں تک اونٹوں کا منہ نہ پہنچ سکے یعنی جہاں تک اونٹ کا پیر پہنچے گا وہ روک نہیں سکتا۔ اونٹ اس کو کھائیں گے اس سے اوپر روک سکتا ہے۔

محمد بن احمد، عبداللہ بن زبیر، فرج بن سعید، ثابت بن سعید، حضرت ابیض بن حمال سے روایت ہے کہ انھوں نے رسول اللہ صلی اللہ علیہ و آلہ و سلم سے پیلو کے درختوں کی باڑھ بنانے کے متعلق دریافت کیا تو فرمایا پیلو کے درختوں کی باڑ نہیں بنائی جا سکتی۔ وہ بولا یہ وہ پیلو ہیں جو میرے کھیت کے اندر ہیں۔ آپ نے فرمایا پیلو میں روک نہیں ہو سکتی۔

عمر بن خطاب، ابو حفص، حضرت صخر بن عیلہ سے روایت ہے کہ رسول اللہ صلی اللہ علیہ و آلہ و سلم نے بنی ثقیف سے جہاد کیا۔ جب اس جہاد کی خبر صخر کو پہنچی تو وہ چند گھوڑ سواروں کے ساتھ رسول اللہ صلی اللہ علیہ و آلہ و سلم کی مدد کو پہنچے۔ جب وہ پہنچے تو دیکھا کہ رسول اللہ صلی اللہ علیہ و آلہ و سلم وہاں سے واپس ہو گئے ہیں اس حال میں کہ فتح نہیں ہوئی۔ تب صخر نے اللہ سے عہد کیا اور اس کا ذمہ لیا کہ میں اس قلعہ کو فتح کیے بغیر نہ چھوڑوں گا اور جنگ کرتا رہوں گا تاوقتیکہ یہ لوگ اس قلعہ کو خالی نہ کر دیں اور رسول اللہ صلی اللہ علیہ و آلہ و سلم کا حکم قبول نہ کر لیں پس وہ ان سے جنگ کرتے رہے یہاں تک کہ (قلعہ فتح ہو گیا اور) لوگ رسول اللہ صلی اللہ علیہ و آلہ و سلم کا حکم قبول کر کے اس قلعہ سے اتر آئے اس وقت صخر نے رسول اللہ صلی اللہ علیہ و آلہ و سلم کا لکھا بعد حمد و صلوٰۃ کے عرض ہے کہ ثقیف کے لوگ آپ کا حکم مان کر قلعہ سے اتر آئے ہیں اور اب میں ان کے پاس جا رہا ہوں اور ان کے پاس کچھ گھوڑ سوار ہیں۔ جب آپ کو یہ خبر پہنچی تو جماعت کے ساتھ نماز کا حکم فرمایا اور قبیلہ احمس (جس سے صخر کا تعلق تھا) کے لیے دس مرتبہ یہ دعا فرمائی کہ اے اللہ تو احمس کے گھوڑوں اور مردوں میں برکت عطا فرما۔ پھر آپ کے پاس بنی ثقیف کے لوگ آئے۔ اس وقت مغیرہ بن شعبہ نے کہا کہ اے اللہ کے نبی صخر نے میری پھوپھی کو قیدی بنا لیا ہے۔ حالانکہ وہ پہلے ہی اسلام لا چکی تھیں۔ آپ نے صخر کو بلایا اور فرمایا جب کوئی قوم مسلمان ہو جائے۔ تو ان کی جانیں اور اموال محفوظ ہو جاتے ہیں اس لیے تم مغیرہ کی پھوپھی کو ان کے حوالہ کر دو۔ پس صخر نے حکم کی تعمیل کی اس کے بعد صخر نے رسول اللہ صلی اللہ علیہ و آلہ و سلم سے عرض کی کہ بنی سلیم کا ایک پانی کا چشمہ ہے اور وہ اسلام سے بھاگے ہیں۔ آپ اس چشمہ پر مجھے اور میری قوم کو رہنے کی اجازت دے دیجئے۔ آپ نے اجازت مرحمت فرما دی پھر کچھ عرصہ کے بعد بنی سلیم مسلمان ہو گئے اور صخر کے پاس آ کر اپنے پانی کے چشمہ کا مطالبہ کیا۔ صخر نے دینے سے انکار کر دیا۔ یہ سن کر بنی سلیم نبی صلی اللہ علیہ و آلہ و سلم کے پاس آئے۔ اور عرض کیا کہ اے اللہ کے نبی! ہم لوگ مسلمان ہو گئے ہیں اور ہم صخر کے پاس گئے تاکہ وہ ہمارا پانی ہم کو لوٹا دے مگر صخر نے وہ پانی ہم کو دینے سے انکار کر دیا آپ نے صخر کو بلایا اور فرمایا اے صخر جب کوئی قوم مسلمان ہو جائے تو اس نے اپنی جانوں اور اپنے مالوں کو محفوظ کر لیا۔ تو تو ان کا پانی ان کو دے دے صخر نے کہا بسر و چشم اے اللہ کے نبی۔۔ صخر کہتے ہیں کہ میں نے دیکھا کہ اس وقت آپ کے چہرہ کا رنگ بدل گیا یعنی اس شرم سے سرخ ہو گیا کہ مجھ سے پہلے باندی لے لی تھی اور اب پانی بھی لے لیا ہے۔ (یعنی اس کی قربانی کا کوئی صلہ اس دنیا میں نہ ملا۔ )

سلیمان بن داؤد، ابن وہب، سبرہ، عبدالعزیز بن ربیع، حضرت سبرہ بن معبد جہنی سے روایت ہے کہ رسول اللہ صلی اللہ علیہ و آلہ و سلم ایک درخت کے نیچے اترے جہاں پر اب ایک مسجد ہے اور آپ نے وہاں تین دن قیام فرمایا۔ پھر تبوک کی طرف روانہ ہوئے اور قبیلہ جہینہ کے لوگ آپ سے رحبہ (ایک وسیع میدان کا نام ہے (میں آ کر ملے۔ آپ نے پوچھا یہاں کون لوگ رہتے ہیں؟ لوگوں نے کہا بنی رفاعہ جو کہ جہینہ کی ایک شاخ ہے۔ آپ نے فرمایا۔ میں نے یہ زمین بنی رفاعہ کو بالمقطعہ دے دی۔ پس انھوں نے اس زمین کو تقسیم کر لیا کسی نے اپنا حصہ بیچ ڈالا اور کسی نے اس میں محنت کی (یعنی کھیتی باڑی کی۔۔ ابن وہب کہتے ہیں کہ پھر میں نے اس حدیث کو سبرہ کے باپ عبدالعز یز سے پوچھا تو انھوں نے مجھ سے پوری حدیث بیان نہیں کی بلکہ اس کا کچھ حصہ بیان کیا۔

حسین بن علی، یحیی بن آدم، ابو بکر بن عیاش، ہشام بن عروہ، حضرت اسماء بنت ابی بکر سے روایت ہے کہ رسول اللہ صلی اللہ علیہ و آلہ و سلم نے (ان کے شوہر) زبیر کو کھجور کے درختوں کا قطعہ دیا۔

حفص بن عمر، موسیٰ بن اسماعیل، عبداللہ بن حسان سے روایت ہے کہ مجھ سے حدیث بیان کی میری دادی اور نانی نے جن کا نام صفیہ اور دحیبہ تھا۔ اور علیبہ کی بیٹی تھیں اور وہ دونوں قیلہ بنت مخرمہ کی پروردہ تھیں اور قیلہ ان دونوں کے باپ کی دادی تھیں قیلہ نے ان سے بیان کیا کہ ہم لوگ رسول اللہ صلی اللہ علیہ و آلہ و سلم کے پاس آئے اور ہمارا ساتھی حریث جو بکر بن وائل کی طرف سے پیام لے کر آیا تھا ۔ رسول اللہ صلی اللہ علیہ و آلہ و سلم کے پاس آیا اور آپ سے اپنی اور اپنی قوم کی طرف سے اسلام پر بیعت کی پھر عرض کیا یا رسول اللہ! ہمارے اور بنی تمیم کے درمیان دہناء کو سرحد قرار دے دیجئے۔ (دھناء ایک جگہ کا نام ہے) تاکہ مسافر ہو یا آگے جانے والا ہو۔ آپ نے فرمایا اے لڑکے! اس کے لیے دھناء کو لکھ دے۔ قیلہ نے کہا کہ جب میں نے دیکھا کہ دھناء کو آپ نے اس کے لیے لکھ دیا ہے تو مجھے تکلیف پہنچی کیونکہ وہ میرا وطن تھا اور وہیں پر میرا گھر تھا۔ میں نے عرض کیا یا رسول اللہ صلی اللہ علیہ و آلہ و سلم! اس نے آپ سے انصاف کے ساتھ سچی سرحد نہیں کہی۔ دھناء تو اونٹ باندھنے کی جگہ ہے اور بکریوں کی چراگاہ ہے اور بنی تمیم کی عورتیں اور بچے اس کے پیجھے ہیں۔ یہ سن کر آپ نے فرمایا ٹھہر جا اے لڑکے! سچ کہا اس ضعیفہ نے ایک مسلمان دوسرے مسلمان کا بھائی ہے۔ ایک کے پانی اور درختوں سے دوسرا نفع اٹھا سکتا ہے اور آپس میں ایک دوسرے کی مدد کرنا چاہئے۔

محمد بن بشار، عبدالحمید بن عبدالواحد، ام جنوب بنت نمیلہ، حضرت اسمر بن مضرس سے روایت ہے کہ میں رسول اللہ صلی اللہ علیہ و آلہ و سلم کے پاس آیا اور آپ سے بیعت کی۔ آپ نے فرمایا جو شخص کسی ایسے پانی پر پہنچ جائے۔ جہاں اس سے پہلے کوئی مسلمان نہ پہنچا ہو تو وہ اسی کا ہے۔ پس لوگ دوڑتے ہوئے اور لکیر کھینچتے ہوئے چلے۔ (تا کہ نشانی رہے کہ ہم یہاں تک پہنچے تھے۔ )

احمد بن حنبل، حماد بن خالد، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے زبیر کو جاگیر دی جہاں تک ان کا گھوڑا دوڑ سکے۔ پھر انھوں نے اپنا گھوڑا دوڑایا یہاں تک کہ کھڑے ہو گئے اور اپنا کوڑا پھینکا۔ آپ نے فرمایا ان کو دے دو جہاں تک کوڑا پہنچا۔

لا وارث زمین کو آباد کر نے کا بیان

محمد بن مثنی، عبدالوہاب، ایوب، ہشام بن عروہ، حضرت سعید بن زید سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص لا وارث زمین کو آباد کرے گا تو وہ اسی کا حق ہو گا اور ظلم کے درخت کا (جو اس نے جبراً لگا دیا ہو) کوئی حق نہ ہو گا۔

ہناد بن سری، عبدہ، محمد، بن اسحاق ، یحیی بن عروہ، حضرت عروہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص لا وارث اور بنجر زمین کو آباد کرے گا تو وہ اسی کی ہو گی۔ اور عروہ نے سابقہ حدیث کے مثل روایت کیا۔ اس کے بعد عروہ نے کہا کہ مجھ سے اسی شخص نے بیان کیا جس نے یہ حدیث بیان کی کہ رسول اللہ صلی اللہ علیہ و آلہ و سلم کے پاس دو شخصوں نے جھگڑا کیا ان میں سے ایک نے دوسرے کی زمین میں (اس کی مرضی کے بغیر) کھجور کے درخت لگا دیئے تھے۔ جس کی زمین تھی آپ نے وہ زمین اسی کو دلوائی اور درخت لگا نے والے کو حکم دیا کہ وہ اپنے درخت اس زمین سے اکھاڑ لے۔ راوی کہتا ہے کہ میں نے دیکھا کہ ان درختوں کی جڑیں کلہاڑی سے کاٹی جا رہی ہیں حالانکہ وہ درخت بڑے ہو گئے تھے یہاں تک وہ درخت اس زمین سے نکال لیے گئے۔

احمد بن سعید، وہب، ابن اسحاق سے بھی اسی سند کے ساتھ اسی مفہوم کی روایت مذکور ہے مگر اس میں یوں مذکور ہے کہ عروہ نے یوں کہا کہ رسول اللہ صلی اللہ علیہ و آلہ و سلم کے اصحاب میں سے ایک شخص نے کہا میرا ظن غالب یہ ہے کہ وہ ابو سعید خدری ہوں گے۔ ان کا بیان ہے کہ میں نے ایک شخص کو دیکھا کہ وہ اپنے درختوں کی جڑوں پر کلہاڑی چلا رہا ہے۔

احمد بن عبدہ، عبداللہ بن عثمان، عبداللہ بن مبارک، نافع بن عمر، ابن ابی ملیکہ، حضرت عروہ سے روایت ہے کہ میں گواہی دیتا ہوں اس بات کی کہ رسول اللہ صلی اللہ علیہ و آلہ و سلم نے فیصلہ فرمایا زمین بھی اللہ کی ہے اور بندے بھی اللہ کے ہیں اور جو شخص مردہ (بنجر) زمین کو زندہ کرے تو وہی اس کا زیادہ حقدار ہے۔ یہ حدیث رسول اللہ صلی اللہ علیہ و آلہ و سلم سے ہم سے ان لوگوں نے بیان کی ہے جنھوں نے آپ سے نماز سے متعلق روایات بیان کی ہیں۔

احمد بن حنبل، محمد بن بشیر، سعید، قتادہ، حسن، حضرت سمرہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے بنجر زمین کے اردگرد دیوار سے احاطہ بنا لیا وہ زمین اسی کی ہو گی۔

احمد بن عمرو بن سرح، ابن وہب، مالک، ہشام، حضرت امام مالک سے روایت ہے کہ ہشام بن عروہ کا کہنا ہے کہ ظالم لوگ سے مراد یہ ہے کہ کوئی شخص پرائی زمین درخت لگائے اور پھر اس پر اپنا حق جتلائے۔ امام مالک کہتے ہیں کہ ظالم لوگ سے مراد یہ ہے کہ پرائی زمین میں سے کچھ لیوے یا وہاں گڑھا کھودے اور جبراً درخت لگائے۔

سہل بن بکار، وہیب بن خالد، عمرو بن یحیی، عباس بن سہل بن سعد، حضرت ابو حمید الساعدی سے روایت ہے کہ غزوہ تبوک کے موقعہ پر میں رسول اللہ صلی اللہ علیہ و آلہ و سلم کے ساتھ تھا جب آپ قری میں پہنچے تو آپ نے دیکھا کہ ایک عورت اپنے باغ میں بیٹھی ہوئی ہے۔ آپ نے اپنے اصحاب سے فرمایا کہ اس کے باغ کے پھل کا تخمینہ لگاؤ کہ کتنا ہو گا اور رسول اللہ صلی اللہ علیہ و آلہ و سلم کا اپنا اندازہ دس وسق تھا۔ آپ نے اس عورت سے فرمایا کہ جب پھل نکل آئے (یعنی درخت سے توڑ لیا جائے) تو اس کا ناپ یاد رکھنا۔ پھر ہم سب تبوک آئے تو ایلہ کے بادشاہ نے رسول اللہ صلی اللہ علیہ و آلہ و سلم کے لیے ایک سفید رنگ کا خچر تحفہ میں بھیجا۔ آپ نے بھی جواب میں اس کو ایک چادر عطاء فرمائی اور اس کو (جزیہ کی شرط پر) اس کے ملک کی سند لکھ دی۔ پھر جب ہم لوٹ کر وادی قری میں آئے تو رسول اللہ صلی اللہ علیہ و آلہ و سلم نے اس عورت سے پوچھا کہ تیرے باغ میں کتنا پھل نکلا۔ اس نے کہا دس وسق اور آپ کا اندازہ بھی یہی تھا۔ آپ نے فرمایا مجھے مدینہ پہنچنے کی جلدی ہے پس تم میں سے جو کوئی میرے ساتھ جلد پہنچنا چاہتا ہو تو چلے۔

عبدالواحد بن غیاث، عبدالواحد بن زیاد، اعمش، جامع بن شداد، کلثوم، ام المومنین حضرت زینب سے روایت ہے کہ ایک مرتبہ میں رسول اللہ صلی اللہ علیہ و آلہ و سلم کے سر میں جوئیں ڈھونڈ رہی تھی۔ اس وقت آپ کے پاس حضرت عثمان بن عفان کی بیوی اور چند دوسری مہاجر عورتیں بیٹھی ہوئی تھیں اور اپنے گھروں کی شکایات کر رہی تھیں کہ وہ (ہمارے شوہروں کے انتقال کے بعد) ہم پر تنگ کر دیئے جاتے ہیں اور ہمیں وہاں سے نکالا جاتا ہے۔ یہ سن کر آپ نے حکم فرمایا کہ آئندہ مہاجرین کے گھروں کی وارث ان کی بیویاں ہوں گی۔ پس جب عبداللہ بن مسعود کا انتقال ہوا۔ تو ان کے گھر کی وارث ان کی بیوی قرار پائیں یہ گھر مدینہ میں تھا۔

جزیہ والی زمین کی خریداری اور اس میں رہائش کا بیان

ہارون بن محمد بن بکار بن بلال، محمد بن عیسی، ابن سمیع، زید بن واقد، ابو عبد اللہ، حضرت معاذ سے روایت ہے کہ جس نے اپنے اوپر خراجی زمین مسلط کی تو وہ اس طریقہ سے بری ہوا جس پر رسول اللہ صلی اللہ علیہ و آلہ و سلم تھے۔

حیوۃ بن شریح، بقیہ، عمارہ بن ابی شعثاء، سنان بن قیس، شبیب بن نعیم، یزید بن خمیر، حضرت ابو الدرداء سے روایت ہے کہ رسول اللہ صلی اللہ علیہ و آلہ و سلم نے فرمایا جس نے زمین لے کر اس کا جزیہ دینا قبول کیا تو اس نے اپنی ہجرت توڑ ڈالی اور کس نے کافر کی ذلت کی بات (جزیہ) کو اس کے گلے سے نکال کر اپنے گلے میں ڈالا (یعنی جزیہ کی زمین خرید کر اس کا جزیہ دینا قبول کیا) تو اس نے اسلام کی طرف سے اپنی پیٹھ موڑ لی۔ سنان نے کہا کہ میں نے یہ حدیث خالد بن معدان سے بیان کی انھوں نے کہا شبیب نے تم سے یہ حدیث بیان کی؟ میں نے کہا ہاں! انھوں نے کہا جب تو شبیب کے پاس جائے تو اس سے کہنا کہ یہ حدیث لکھ کر مجھ کو دے دی۔ جب میں لوٹ کر آیا تو خالد بن معدان نے وہ پرچہ مجھ سے مانگا۔ میں نے ان کو دے دیا۔ انھوں نے جب اس کو پڑھا تو جتنی خراجی زمین ان کے پاس تھی سب چھوڑ دی یعنی جب یہ حدیث سنی۔ ابو داؤد کہتے ہیں کہ یہ یزید بن خمیریزی وہ نہیں ہیں جو شعبہ کے شاگرد ہیں۔

امام یا کسی اور شخص کے لیے زمین کو روک لینا (یعنی اس زمین کی گھاس اور پانی وغیرہ لینے سے روک دے)

ابن سرح، ابن وہب، یونس، ابن شہاب، عبید اللہ بن عبداللہ بن عباس، حضرت صعب بن جثامہ سے روایت ہے کہ رسول اللہ صلی اللہ علیہ و آلہ و سلم نے فرمایا روکنا جائز نہیں ہے مگر اللہ اور اس کے رسول کے لیے (یعنی جہاد یا زکوٰۃ کے جانوروں کے لیے روکنا درست ہے) ابن شہاب کہتے ہیں کہ مجھ تک یہ بات پہنچی ہے کہ رسول اللہ صلی اللہ علیہ و آلہ و سلم نے نقیع کی زمین کو روکا تھا۔

سعید بن منصور، عبدالعزیز بن محمد، عبدالرحمن بن حارث، عبید اللہ بن عبد اللہ، ابن عباس، حضرت صعب بن جثامہ سے روایت ہے کہ رسول اللہ صلی اللہ علیہ و آلہ و سلم نے نقیع کو حمی بنایا تھا اور فرمایا کہ حمی نہیں ہے۔ مگر اللہ تعالی کیلئے۔

رکاز (دفینہ اور کان) کا بیان

مسدد، سفیان، زہری، سعید بن مسیب، ابو سلمہ، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا رکاز میں سے پانچواں حصہ لیا جائے گا۔

جعفر بن مسافر، ابن ابی فدیک، قریبہ بنت عبداللہ بن وہب، ضباعہ بنت زبیر بن عبدالمطلب بن ہاشم سے روایت ہے کہ (ان کے شوہر) مقداد ضرورت سے نقیع الجنحبہ میں گئے تو انھوں نے ایک چوہے کو دیکھا کہ اس نے اپنے بِل سے ایک دینار نکالا اور پھر اس نے یکے بعد دیگرے سترہ دینار نکالے پھر ایک سرخ رنگ کی تھیلی نکالی اس میں بھی ایک دینار تھا اس طرح کل اٹھارہ دینار ہو گئے پس وہ ان سب دیناروں کو لے کر حضور صلی اللہ علیہ و آلہ و سلم کے پاس آئے اور سارا قصہ بیان کیا اور بولے اس کا صدقہ (خمس) لے لیجئے رسول اللہ صلی اللہ علیہ و آلہ و سلم نے ان سے پوچھا کہ کیا تم از خود سوراخ پر متوجہ ہوئے تھے؟ وہ بولے نہیں تو آپ نے فرمایا اللہ تعالی تمھیں اس میں برکت دے۔

کافروں کی پر انی قبریں کھودنے کا بیان

یحیی بن معین، وہب بن جریر، محمد بن اسحاق ، اسماعیل، بن امیہ، بحربن ابی بحیر، حضرت عبداللہ بن عمر سے روایت ہے کہ جب ہم رسول اللہ صلی اللہ علیہ و آلہ و سلم کے ساتھ طائف کی طرف نکلے تو ہمیں راستے میں ایک قبر ملی آپ نے فرمایا یہ ابو رغال کی قبر ہے جو نزول عذاب کے خوف سے حرم میں رہتا تھا جب وہ حرم سے باہر نکلا تو وہی عذاب اس پر آیا جو اس سے قبل اسی جگہ اس کی قوم پر آ چکا تھا (یعنی زلزلہ) پس اس کو اسی جگہ دفن کیا گیا اور نشانی کے طور پر اس کی قبر میں اس کے ساتھ سونے کی سلاخ گاڑ دی گئی تھا۔ اگر تم اس کی قبر کھودو گے تو وہ تمہیں مل جائے گی یہ سن کر لوگ اس کی طرف دوڑے اور قبر کھود کر وہ سلاخ نکال لی۔



جنازوں کا بیان

وہ بیماریاں جو گناہوں کا کفارہ بنتی ہیں

عبد اللہ بن محمد، محمد بن سلمہ، محمد بن اسحاق ، عامر الرام خضری سے روایت ہے کہ میں اپنے ملک میں تھا اچانک ہم کو جھنڈے اور نشان دکھائی دیئے۔ میں نے پوچھا یہ کیا ہے؟ لوگوں نے بتایا کہ یہ رسول اللہ صلی اللہ علیہ و آلہ و سلم کے (لشکر کے) جھنڈے ہیں تو میں آپ کے پاس آیا میں نے دیکھا کہ آپ ایک درخت کے نیچے ایک چادر پر تشریف فرما ہیں جو آپ کیلئے بچھائی گئی تھی اور آپ کے اردگرد آپ کے اصحاب جمع ہیں۔ میں بھی ان میں جا کر بیٹھ گیا۔ پس آپ نے بیماریوں کا ذکر فرمایا کہ جب مومن کو کوئی تکلیف یا بیماری لا حق ہوتی ہے اور پھر اللہ تعالی اس کو شفا عطا فرماتا ہے تو ہو بیماری یا تکلیف اس کے گناہوں کا کفارہ بن جاتی ہے اور آئندہ کے لیے یاد دہانی ہو جاتی ہے اور منافق جب بیمار ہوتا ہے اور اس کی وہ تکلیف دور ہو جاتی ہے تو وہ اس اونٹ کی طرح ہوتا ہے جس کو اس کے مالک نے پہلے تو باندھا اور پھر چھوڑ دیا اور اس کو یہ پتہ ہی نہیں چلتا اس کو باندھا کیوں گیا اور چھوڑ کیوں دیا گیا ہے؟ یہ سن کر ایک شخص نے عرض کیا یا رسول اللہ صلی اللہ علیہ و آلہ و سلم! بیماری کیا چیز ہوتی ہے؟ میں کبھی بیمار ہی نہیں ہوا۔ آپ نے فرمایا تو یہاں سے اٹھ جا تو ہم میں سے نہیں ہے عامر کہتے ہیں کہ ابھی ہم آپ کے پاس ہی بیٹھے تھے کہ ایک شخص آیا جس نے کمبل اوڑھ رکھا تھا اور اس کے ہاتھ میں کچھ دبا ہوا تھا۔ اس نے عرض کیا یا رسول اللہ! میں نے جب آپ کو دیکھا تو آپ کی طرف آنے لگا راستے میں درختوں کا ایک جھنڈ پڑتا ہے وہاں میں نے چڑیوں کے بچوں کی آواز سنی اور میں نے ان کو پکڑ کر اپنے کمبل میں چھپا لیا تو ان کی ماں آئی اور میرے سر پر چکر لگانے لگی میں نے اس کے بچوں کو کھولا تو وہ بچوں پر آ پڑی اور ان کے ساتھ خود بھی قید ہو گئی۔ اب میں ان سب کو اپنے کمبل میں لپیٹ کر لایا ہوں۔ آپ نے فرمایا ان کو یہاں رکھ دے تو میں نے رکھ دیا لیکن ماں نے اپنے بچوں کا ساتھ نہ چھوڑا۔ ان کی یہ حالت دیکھ کر رسول اللہ صلی اللہ علیہ و آلہ و سلم نے اپنے اصحاب سے دریافت فرمایا کہ کیا تم کو چڑیا کی اپنے بچوں سے محبت پر تعجب نہیں ہو؟ انھوں نے عرض کیا ہاں یا رسول اللہ صلی اللہ علیہ و آلہ و سلم! آپ نے فرمایا اس ذات کی قسم جس نے مجھے سچائی کے ساتھ پیغمبر بنا کر مبعوث فرمایا ہے۔ بلا شبہ اللہ تعالی اپنے بندوں سے اس سے کہیں زیادہ محبت کرتا ہے جتنا کہ یہ چڑیا اپنے بچوں سے محبت کرتی ہے یہ کہہ کر آپ نے فرمایا کہ ان کو لے جا اور وہیں چھوڑ آ جہاں سے تو ان کو پکڑ کر لایا تھا اور بچوں کی ماں کو بھی انہی کے ساتھ لے جا۔ پس وہ شخص ان سب کو لے گیا۔

اگر کوئی شخص پابندی کے ساتھ کوئی نیک کام کرتا رہتا ہو اور پھر کسی وقت بیماری یا سفر کی بنا پر اس کو انجام نہ دے سکے تو اس کے باوجود بھی اس کو ثواب ملے گا

محمد بن عیسی، مسدد، ہشیم، عوام بن حوشب، ابراہیم بن عبدالرحمن، ابو بردہ، حضرت ابو موسیٰ سے روایت ہے کہ میں نے رسول اللہ صلی اللہ علیہ و آلہ و سلم سے ایک دو مرتبہ نہیں بلکہ اکثر سنا ہے۔ آپ فرماتے تھے کہ جب کوئی شخص مستقل طور پر پابندی کے ساتھ کوئی نیک عمل کرتا رہتا ہے اور پھر وہ کسی بیماری یا سفر کی بنا پر اس کو نہ کر سکے تو اس کو اس کا ثواب اسی طرح ملے گا جس طرح وہ صحت اور اقامت کی صورت میں کیا کرتا تھا۔

عورتوں کی مزاج پر سی کرنا

سہل بن بکار، ابو عوانہ، عبدالملک، عمیر، حضرت ام علاء سے روایت ہے کہ ایک مرتبہ میں بیمار ہوئی تو آپ میری مزاج پرسی کے لیے تشریف لائے اور فرمایا اے ام علاء خوش ہو جا کیونکہ مسلمان کی بیماری کے ذریعہ اللہ تعالی اس کی خطاؤں کو اس طرح دور فرما دیتا ہے جس طرح آگ سونے اور چاندی کے میل کو دور کر دیتی ہے۔

مسدد، یحیی، محمد بن بشار، عثمان بن عمرو، حضرت عائشہ سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم! قرآن پاک کی ایک آیت کو میں بہت سخت سمجھتی ہوں (یعنی میں اور تمام مسلمان اس آیت کے مضمون سے خوفزدہ رہتے ہیں) آپ نے پوچھا اے عائشہ! وہ کون سی آیت ہے؟ میں نے عرض کیا اللہ تعالی کا یہ قول کہ جو شخص برا کرے گا وہ اس کا بدلہ پائے گا آپ نے فرمایا اے عائشہ! کیا یہ بات تمہیں معلوم نہیں کہ جب کسی مسلمان کوئی تکلیف پہنچتی ہے تو وہ اس کے (صغیرہ) گناہوں کا بدل ہو جاتی ہے اور عذاب تو اسے دیا جائے گا۔ جس سے حساب لیا جائے گا۔ یہ سن کر میں نے عرض کیا کیا اللہ تعالی کا یہ ارشاد نہیں ہے کہ قریب ہے ان سے آسان حساب لیا جائے گا۔ آپ نے فرمایا اے عائشہ! اس سے مراد صرف اعمال کی پیشی ہے اور جس سے حساب سختی سے لیا جائے گا اس کو عذاب دیا جائے گا۔ ابو داؤد کہتے ہیں کہ یہ الفاظ ابن بشار کے ہیں اور انھوں نے ابن ابی ملیکہ سے لفظ اخبر نا کہا ہے (بخلاف مسدد کے جنھوں نے لفظ عن کے ذریعہ روایت کیا ہے۔ )

بیمار کی مزاج پر سی (عیادت) کا بیان

عبدالعزیز بن یحیی، محمد بن سلمہ، محمد بن اسحاق ، زہری، عروہ، حضرت اسامہ بن زید سے روایت ہے کہ جب عبداللہ بن ابی (منافق) بیمار ہوا اور جس بیماری میں اس کی موت واقع ہوئی تو رسول اللہ صلی اللہ علیہ و آلہ و سلم اس کی عیادت کے لیے تشریف لے گئے۔ جب آپ نے اسے دیکھا تو علامات سے پہچان لیا کہ اس مرض میں اس کی موت واقع ہو جائے گی آپ نے اس سے فرمایا کیا میں تجھ کو یہودیوں کی محبت سے منع نہ کرتا تھا؟ وہ بولا اسعد بن زراہ نے تو ان سے بغض رکھا مگر کیا فائدہ ہو ا؟جب عبداللہ مر گیا تو اس کا بیٹا رسول اللہ صلی اللہ علیہ و آلہ و سلم کے پاس آیا اور بولا یا رسول اللہ صلی اللہ علیہ و آلہ و سلم! عبداللہ بن ابی کا انتقال ہو گیا ہے آپ مجھے اپنا کرتہ مرحمت فرما دیجئے تاکہ میں اس کو اس میں کفنا دوں تو رسول اللہ صلی اللہ علیہ و آلہ و سلم نے اپنا کرتہ اتار کر اس کو دے دیا۔

ذمی کافر کی عیادت کا بیان

سلیمان بن حرب، حماد، ابن زید، ثابت، حضرت انس سے روایت ہے کہ ایک مرتبہ ایک یہودی لڑکا بیمار ہوا۔ تو رسول اللہ صلی اللہ علیہ و آلہ و سلم اس کی عیادت کے لیے تشریف لے گئے آپ اس کے سرہانے بیٹھ گئے اور اس سے فرمایا تو مسلمان ہو جا! یہ سن کر اس نے اپنے باپ کی طرف دیکھا جو اس کے سرہانے ہی کھڑا تھا پس اس کے باپ نے اس سے کہا ابو القاسم (حضور صلی اللہ علیہ و آلہ و سلم) کی اطاعت قبول کر پس وہ مسلمان ہو گیا۔ اور آپ یہ کہتے ہوئے کھڑے ہو گئے کہ تعریف اس خدا کی جس نے اس لڑکے کو میری وجہ سے دوزخ کی آگ سے بچا لیا۔

عیادت کے لیے پیدل جانا

احمد بن حنبل، عبدالرحمن بن مہدی، سفیان، محمد بن منکدر، جابر، حضرت جابر سے روایت ہے کہ رسول اللہ صلی اللہ علیہ و آلہ و سلم میری عیادت کے لیے تشریف لاتے تھے۔ لیکن گھوڑے یا خچر پر سوار ہو کر نہیں (بلکہ پیدل)

با وضو ہو کر عیادت کر نے کی فضیلت

محمد بن عوف، ربیع بن روح بن خلید، محمد بن خالد، فضل بن دلہم، ثابت، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے فرمایا جس نے تمام آداب و شرائط کے ساتھ وضو کیا اور محض اجرو ثواب کی خاطر اپنے مسلمان بھائی کی عیادت کی تو وہ دوزخ سے ستر خریف کے برابر کر دیا جاتا ہے۔ اس حدیث کے راوی ثابت کہتے ہیں کہ میں نے ابو حمزہ (یعنی حضرت انس بن مالک) سے پوچھا کہ خریف کس کو کہتے ہیں تو انھوں نے کہا سال کو۔ ابو داؤد کہتے ہیں اہل بصرہ جن روایات میں منفرد ہیں ان میں ایک حالت وضو میں عیادت والی روایت بھی ہے۔ (یعنی ان کے علاوہ دوسرے رواۃ نے یہ شرط روایت نہیں کی۔

محمد بن کثیر، شعبہ، حکم، عبداللہ بن نافع، حضرت علی سے روایت ہے کہ کوئی ایسا شخص نہیں ہے جو شام میں بیمار کی عیادت کرے اور اس کے ساتھ ستر ہزار فرشتے نہ نکلیں جو صبح تک اس کے لیے دعائے مغفرت کرتے رہتے ہیں اور اس کے لیے جنت میں باغ مقرر کر دیا جاتا ہے۔ اسی طرح جو شخص صبح میں بیمار کی عیادت کرتا ہے اس کے ساتھ ستر ہزار فرشتے نکلتے ہیں اور شام تک دعائے مغفرت کرتے ہیں اور اس کے لیے جنت میں ایک باغ مقرر کر دیا جاتا ہے۔

عثمان بن ابی شیبہ، ابو معاویہ، اعمش، حکم، عبداللہ بن ابی لیلی، حضرت علی سے ایک اور روایت بھی ایسی ہی مذکور ہے کہ نبی صلی اللہ علیہ و آلہ و سلم نے فرمایا۔ مگر اس میں باغ کا ذکر نہیں۔۔ ابو داؤد کہتے ہیں کہ منصور نے حکم ابی حفص اسی طرح نقل کیا ہے۔ جس طرح شعبہ نے (موقوفاً) نقل کیا ہے۔

بیمار کی بار بار عیادت کرنا

عثمان بن ابی شیبہ، عبداللہ بن نمیر، ہشام بن عروہ، حضرت عائشہ سے روایت ہے کہ جنگ خندق کے دن ایک شخص نے سعد بن معاذ کے ہاتھ پر ایک تیر مارا جو ان کی رگ میں لگا جس سے وہ شدید زخمی ہو گئے۔ پس رسول اللہ صلی اللہ علیہ و آلہ و سلم نے ان کے لیے مسجد میں ایک خیمہ لگوایا تاکہ ان کی قریب سے عیادت کر سکیں۔

آنکھ دکھنے کی عیادت کرنا

عبد اللہ بن محمد نفیلی، حجاج بن محمد بن یونس بن ابی اسحاق ، حضرت زید بن ارقم سے روایت ہے کہ رسول اللہ صلی اللہ علیہ و آلہ و سلم نے آنکھ دکھنے کی صورت میں میری عیادت کی۔

جہاں پر طاعون کی وباء پھیلی ہوئی ہو وہاں سے بھاگ نکلنا کیسا ہے؟

قعنبی، مالک، ابن شہاب، عبدالحمید بن عبدالرحمن بن زید بن خطاب، عبداللہ بن عبداللہ بن حارث، عبداللہ بن عباس، حضرت عبدالرحمن بن عوف سے روایت ہے کہ میں نے رسول اللہ صلی اللہ علیہ و آلہ و سلم سے سنا آپ فرماتے تھے جہاں طاعون پھیلا ہوا ہو وہاں مت جاؤ اور اگر اسی جگہ طاعون کی وباء پھوٹ پڑے جہاں تم رہتے ہو تو وہاں سے راہ فرار اختیار مت کرو۔

عیادت کے وقت بیمار کے لیے دعائے صحت کرنا

ہارون بن عبد اللہ، مکی بن ابراہیم، حضرت عائشہ بنت سعد سے روایت ہے کہ ان کے والد (سعد بن ابی وقاص) کا بیان ہے کہ میں مکہ میں بیمار ہوا تو رسول اللہ صلی اللہ علیہ و آلہ و سلم میری عیادت کے لیے تشریف لائے۔ آپ نے میری پیشانی پر ہاتھ رکھا اس کے بعد میرے سینہ اور پیٹ پر ہاتھ پھیرا اور فرمایا اے اللہ سعد کو شفاء عطاء فرما اور اس کی ہجرت پوری فرما (یعنی مدینہ میں پہنچا دے)۔

ابن کثیر، سفیان، منصور، ابو وائل، حضرت ابو موسیٰ اشعری سے روایت ہے کہ رسول اللہ صلی اللہ علیہ و آلہ و سلم نے فرمایا بھوکے کو کھانا کھلاؤ۔ بیمار کی عیادت کرو اور قیدی کو چھڑاؤ۔

عیادت کے وقت مریض کے لیے دعا کرنا

ربیع بن یحیی، شعبہ، یزید، ابو خالد، منہال بن عمرو، سعید بن جبیر، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص کسی بیمار کی عیادت کے لیے جائے تو اس کے پاس بیٹھ کر یہ دعاء سات مرتبہ پڑھے أَسْأَلُ اللَّهَ الْعَظِیمَ رَبَّ الْعَرْشِ الْعَظِیمِ أَنْ یشْفِیکَ۔ یعنی میں اللہ سے درخواست کرتا ہوں جو عظمت والا ہے اور بڑی عظمت والے عرش کا مالک ہے کہ وہ تجھ کو شفاء عطاء فرمائے۔ اگر ابھی اس کی موت کا وقت نہیں آیا ہے تو اللہ تعالی اس کو اس مرض سے صحت عطاء فرمائے گا۔

یزید بن خالد، ابن وہب، یحیی بن عبد اللہ، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے فرمایا جب کوئی شخص کسی بیمار کی عیادت کے لیے جائے تو چاہئے یوں کہے اللَّهُمَّ اشْفِ عَبْدَکَ ینْکَأُ لَکَ عَدُوًّا أَوْ یمْشِی لَکَ إِلَی جَنَازَۃ یعنی اے اللہ اپنے بندے کو شفا عطا فرماتا کہ وہ تیرے دشمن کو زخمی کرے تیری رضا کی خاطر اور تاکہ کسی جنازہ کے ساتھ چلے تیری خوشنودی کی خاطر۔

موت کی تمنا کر نے کی ممانعت

بشر بن ہلال، عبدالوارث، عبدالعزیز بن صہیب، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے فرمایا تم میں سے کوئی شخص تکلیف کی بنا پر موت کی خواہش نہ کرے البتہ یوں کہہ سکتا ہے کہ اے اللہ! مجھے زندہ رکھ جب تک زندہ رہنا میرے لیے بہتر ہو اور مجھے موت دے جب مرنا میرے لیے بہتر ہو۔

محمد بن بشار، ابو داؤد، شعبہ، قتادہ، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے فرمایا تم میں سے کوئی شخص موت کی تمنا نہ کرے اس کے بعد راوی نے سابقہ حدیث کا مضمون نقل کیا۔

ناگہانی موت کا بیان

مسدد، یحیی، شعبہ، منصور، تمیم بن سلمہ، سعد بن عبیدہ بن خالد، ایک صحابی رسول حضرت عبید بن خالد سلمی سے روایت ہے کہ رسول اللہ صلی اللہ علیہ و آلہ و سلم نے فرمایا (مسدد نے اس روایت کو ایک مرتبہ موقوفاً اور ایک مرتبہ مرفوعاً روایت کیا ہے) کہ اچانک موت (جس میں توبہ اور وصیت کی بھی مہلت نہ مل سکے) غضب (خداوندی) کی علامت ہے۔

جو شخص طاعون سے مر جائے اس کی فضیلت کا بیان

قعنبی، مالک، عبداللہ بن عبداللہ بن جابر، حضرت جابر بن عتیک سے روایت ہے کہ رسول اللہ صلی اللہ علیہ و آلہ و سلم عبداللہ بن ثابت کے پاس ان کی عیادت کے لیے تشریف لائے۔ آپ نے دیکھا وہ بیہوش ہیں آپ نے ان کو زور سے پکارا۔ انھوں نے جواب نہیں دیا تو رسول اللہ صلی اللہ علیہ و آلہ و سلم نے َانَّا َللہِ وَاِنَّا اِلَیہِ رَاجِعُون پڑھا اور فرمایا اے ابو الربیع ہم تیرے بارے میں مغلوب ہو گئے (یعنی ہم نے تمہاری زندگی چاہی مگر تقدیر خداوندی غالب آئی اور تم اس دنیا سے رخصت ہوئے) یہ سن کر عورتیں رونے پیٹنے لگیں۔ ابن عتیک ان کو خاموش کرانے لگے آپ نے فرمایا جانے دو جب واجب ہو جائے تو اس وقت کوئی رونے والی نہ روئے گی۔ لوگوں نے عرض کیا یا رسول اللہ صلی اللہ علیہ و آلہ و سلم واجب ہونے سے کیا مراد ہے؟ آپ نے فرمایا موت۔ عبداللہ بن ثابت کی بیٹی نے اپنے باپ کی طرف مخاطب ہو کر کہا ابا جان مجھے امید ہے کہ آپ (عند اللہ) شہید ہی ہوں گے کیونکہ آپ نے سامان جہاد تیار کر رکھا تھا۔ یہ سن کر رسول اللہ صلی اللہ علیہ و آلہ و سلم نے فرمایا اللہ تعالی ہر شخص کو اس کی نیت کے بقدر ثواب عطا فرمائیں گے اور تم لوگ شہادت کا مطلب کیا سمجھتے ہو؟ کیا راہِ خدا میں قتل ہو جانا۔ رسول اللہ صلی اللہ علیہ و آلہ و سلم نے فرمایا راہ خدا میں مارے جانے کے علاوہ سات طرح کی شہادت اور ہے۔ ایک وہ جو طاعون کی بیماری میں مرے۔ دوسرے وہ جو پانی میں ڈوب کر مرے۔ تیسرا وہ جو ذات الجنب کی بیماری سے مرے۔ چوتھا پیٹ کی بیماری میں مر نے والا۔ پانچواں جل کر مر نے والا۔ چھٹا چھت یا دیوار کے نیچے دب کر مر جانے والا۔ اور ساتویں وہ عورت جو کنواری ہو یا حاملہ ہو۔ یہ سب شہید کہلائیں گے۔

موت کے قریب مریض کے ناخن اور زیر ناف کے بال کاٹنا

موسیٰ بن اسماعیل، ابراہیم بن سعد، ابن شہاب، عمرو بن جاریہ، زہرہ، حضرت ابو ہریرہ سے روایت ہے کہ بنی حارث بن عامر بن نوفل نے خبیب بن عدی کو (سو اونٹ کے بدلہ میں) خریدا۔ حبیب نے حارث بن عامر کو بدر کے دن قتل کر دیا تھا۔ پھر خبیب ان کے پاس قیدی بن کر رہے یہاں تک کہ سب لوگ ان کے قتل کے لیے جمع ہو گئے۔ اس وقت خبیب نے حارث کی بیٹی سے زیر ناف کے بال کاٹنے کے لیے استرہ مانگا اس نے استرہ دے دیا۔ اس حالت میں اس کا چھوٹا بچہ خبیب کے پاس جا پہنچا۔ اس کی ماں کو اس کی خبر نہ تھی۔ جب وہ آئی تو دیکھا کہ بچہ خبیب کی ران پر بیٹھا ہے اور استرہ اس کے ہاتھ میں ہے یہ دیکھ کر اس کی ماں ڈر گئی یہاں تک کہ خبیب نے اس کے خوف کو بھانپ لیا تو خبیب نے کہا کیا تجھے اس بات کا ڈر ہے کہ میں اس کو قتل کر دوں گا؟ میں ایسا ہرگز نہ کروں گا۔ ابو داؤد کہتے ہیں کہ اس قصہ کو شعیب بن ابی حمزہ نے بواسطہ زہری روایت کرتے ہوئے کہا کہ خبر دی مجھ کو عبید اللہ بن عیاض نے اور اس کو حارث کی بیٹی نے کہ جب لوگ اس کے قتل کے لیے جمع ہو گئے تو اس نے اس سے ایک استرہ مانگا تاکہ وہ اس سے زیر ناف کے بال صاف کر سکے۔

مرتے وقت اللہ سے نیک گمان رکھنا اچھا ہے (یعنی یہ گمان رکھنا کہ وہ میری مغفرت فرمائے گا)

مسدد، عیسیٰ بن یونس، اعمش، ابو سفیان، حضرت جابر بن عبداللہ سے روایت ہے کہ میں نے رسول اللہ صلی اللہ علیہ و آلہ و سلم سے سنا آپ نے اپنی وفات سے تین روز قبل فرمایا کہ تم میں سے ہر شخص اللہ کے ساتھ حسن ظن کے ساتھ مرے۔

مرتے وقت صاف ستھرے کپڑے پہننا مستحب ہے

حسن بن علی، ابن ابی مریم، یحیی بن ایوب، ہاد، محمد بن ابراہیم، ابو سلمہ، حضرت ابو سعید خدری کے متعلق روایت ہے کہ جب ان کی موت کا وقت قریب آیا تو انھوں نے نئے کپڑے طلب کیے اور ان کو پہنا اور اس کے بعد فرمایا کہ میں نے رسول اللہ صلی اللہ علیہ و آلہ و سلم سے سنا آپ فرماتے تھے کہ مردہ اسی لباس میں (قبر سے) اٹھایا جائے گا جس میں اس کی موت واقع ہوئی ہے۔

جب کوئی آدمی مر نے لگے تو اس کے آس پاس والوں کو کیا کہنا چاہئے

محمد بن کثیر، سفیان، اعمش، ابو وائل، ام المومنین حضرت ام سلمہ سے روایت ہے کہ رسول اللہ صلی اللہ علیہ و آلہ و سلم نے فرمایا جب تم میت (یا قریب الموت شخص) کے پاس جاؤ تو بھلی بات کہو کیونکہ تم جو بھی اس کے متعلق کہتے ہو فرشتے اس پر آمین کہتے ہیں (ام سلمہ کہتی ہیں کہ جب ان کے پہلے شوہر) ابو سلمہ کا انتقال ہوا تو میں نے رسول اللہ صلی اللہ علیہ و آلہ و سلم سے پوچھا کہ میں کیا کہوں؟ آپ نے فرمایا یہ کہہ اے اللہ! تو ان کی بخشش فرما اور ہم کو اس کا بہتر بدلہ عطا فرما۔ (ام سلمہ فرماتی ہیں کہ) پھر اللہ تعالی نے مجھے ابو سلمہ کے بدلہ میں رسول اللہ صلی اللہ علیہ و آلہ و سلم مرحمت فرما دئیے (یعنی ان سے نکاح ہو گیا۔ )

مرتے وقت کلمہ توحید کی تلقین کرنا

مالک بن عبدالواحد، ضحاک بن مخلد، عبدالحمید بن جعفر، صالح بن ابی غریب، کثیر بن مرہ، حضرت معاذ بن جبل سے روایت ہے کہ رسول اللہ صلی اللہ علیہ و آلہ و سلم نے فرمایا جس کا آخری کلام لَا إِلَهَ إِلَّا اللَّهُ ہو گا وہ جنت میں جائے گا۔

مسدد، بشر، عمارہ بن غزیہ، یحیی بن عمارہ، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم نے فرمایا جب کوئی شخص مر نے کے قریب ہو تو اس کو کلمہ لَا إِلَهَ إِلَّا اللَّهُ کی تلقین کرو۔

میت کی آنکھیں بند کرنا

عبدالملک بن حبیب، ابو مروان، ابو اسحاق ، خالد، ابو قلابہ، قبیصہ بن ذویب، حضرت ام سلمہ سے روایت ہے کہ رسول اللہ صلی اللہ علیہ و آلہ و سلم ابو سلمہ کے پاس آئے (یعنی ان کے انتقال کے بعد) اور ان کی آنکھیں کھلی رہ گئی تھیں بس آپ نے ان کو بند کیا تو ان کے گھر والے رونے لگے (یعنی تب لوگوں نے جانا کہ ان کا انتقال ہوا چکا ہے) تو آپ نے فرمایا اپنی جانوں پر بھلائی کے سوا کوئی کلمہ نہ کہو کیونکہ جو بھی تم نے ان کے لیے یوں دعا فرمائی اے اللہ! ابو سلمہ کو بخشش دے اور ہدایت یافتہ لوگوں میں ان کا درجہ بلند فرما اور ان کے پسماندگان کے لیے ان کے بعد ان کا جانشین بنا ہمیں اور ان کو بخش دے اے رب العالمین اور اے اللہ! ان کی قبر میں کشادگی اور نور پیدا فرما۔

انا للہ و انا الیہ راجعون کہنے کا بیان

موسیٰ بن اسماعیل ، حماد ، ثابت ، ابن ابی سلمہ ، ام سلمہ سے روایت ہے کہ رسول اللہ صلی اللہ علیہ و سلم نے فرمایا جب تم میں سے کسی کو کوئی تکلیف پہنچے تو اس کو کہنا چاہیے بیشک ہم اللہ کے لئے ہیں اور اسی کی طرف لوٹ کر جانے والے ہیں اے اللہ میں تیرے پاس ہی اپنی مصیبت لاتا ہوں پس مجھ کو اس میں اجر عطا فرما اور اس سے بہتر بدلہ عطا فرما

مر نے کے بعد میت پر کپڑا ڈال دینا

احمد بن حنبل، عبدالرزاق، معمر زہری، حضرت عائشہ سے روایت ہے کہ (جب رسول اللہ صلی اللہ علیہ و آلہ و سلم کی وفات ہو گئی تو) آپ کو یمنیٰ چادر سے ڈھک دیا گیا۔

مر نے کے وقت سورۂ یٰسین پڑھنا

محمد بن علاء، محمد بن مکی، ابن مبارک، سلیمان، ابو عثمان، حضرت معقل بن یسار سے روایت ہے کہ رسول اللہ صلی اللہ علیہ و آلہ و سلم نے فرمایا تم اپنے مر نے والوں پر یٰسین پڑھو۔

مصیبت کے وقت بیٹھ جانے کا بیان

محمد بن کثیر، سلیمان بن کثیر، یحیی بن سعید، عمرہ، حضرت عائشہ سے روایت ہے کہ جب (غزوہ موتہ میں) زید بن حارثہ جعفر بن طالب اور عبداللہ بن رواحہ قتل ہو گئے (اور اس کی خبر رسول اللہ صلی اللہ علیہ و آلہ و سلم کو ملی) آپ مسجد میں بیٹھ گئے اور آپ کے چہرے پر حزن و ملال کے آثار نمایاں تھے۔

میت کے وارثوں سے تعزیت کرنا

یزید بن خالد بن عبداللہ بن موہب، مفضل، ربیعہ بن سیف، ابو عبدالرحمن، حضرت عبداللہ بن عمرو بن العاص سے روایت ہے کہ ہم نے رسول اللہ صلی اللہ علیہ و آلہ و سلم کے ساتھ ایک میت کو دفنایا جب ہم اس سے فارغ ہوئے تو رسول اللہ صلی اللہ علیہ و آلہ و سلم وہاں سے واپس ہوئے۔ ہم بھی آپ کے ساتھ ساتھ لوٹ آئے۔ جب آپ میت کے گھر پہنچے تو آپ ٹھہر گئے۔ دیکھا کہ ایک عورت سامنے سے چلی آ رہی ہے راوی کہتے ہیں کہ میرا خیال ہے آپ نے اس عورت کو پہچان لیا تھا۔ جب وہ عورت چلی گئی تو معلوم ہوا کہ وہ آپ کی صاحبزادی فاطمہ تھیں۔ آپ نے اس سے دریافت فرمایا تھا کہ اے فاطمہ! تم اپنے گھر سے کس وجہ سے باہر نکلیں؟ انھوں نے عرض کیا یا رسول اللہ صلی اللہ علیہ و آلہ و سلم! میں میت کے گھر والوں کے پاس آئی تھی تاکہ ان سے تعزیت کروں یا یہ کہا کہ تاکہ میں ان کے مردہ کے لیے دعائے مغفرت کروں۔ آپ نے دوسر ا سوال کیا شاید تم لوگوں کے ساتھ قبرستان تک گئی ہوں گی؟ انھوں نے کہا معاذ اللہ! میں اس سلسلہ میں آپ کی وعید سن چکی ہوں۔ آپ نے فرمایا اگر تم ان کے ساتھ قبرستان جاتیں تو آپ نے اس کے بارے میں ایک سخت بات کہی (یعنی اگر تم قبرستان جاتیں تو تم جنت کو نہ دیکھ پاتیں یہاں تک کہ تمھارے باپ کا دادا (عبد المطلب) اس کو دیکھ لے۔ )

مصیبت کے وقت صبر کرنا

محمد بن مثنی، عثمان بن عمر، شعبہ، ثابت، حضرت انس سے روایت ہے کہ رسول اللہ صلی اللہ علیہ و آلہ و سلم ایک عورت کے پاس پہنچے جو اپنے بچہ کی موت پر آہ و زاری کر رہی تھی آپ نے اس سے فرمایا اللہ سے ڈر اور صبر کر۔ وہ بولی جو افتاد مجھ پر پڑی ہے وہ تم پر نہیں پڑی۔ لوگوں نے اس کو بتایا یہ اللہ کے رسول اللہ تھے پس وہ (معذرت کی غرض سے) آپ کے پاس گئی اس نے آپ کے دروازے پر (امراء و حکام کی عادت کے مطابق) دربان نہیں پائے۔ وہ بولی یا رسول اللہ صلی اللہ علیہ و آلہ و سلم! میں آپ کو پہچان نہ سکی تھی (اسی بنا پر میری زبان سے نا مناسب کلمات نکل گئے تھے) آپ نے فرمایا صبر تو صدمہ کے شروع ہی میں ہے یا یہ فرمایا کہ صبر تو پہلے صدمہ میں ہے۔

میت پر رونے کا بیان

ابو ولید، شعبہ، عاصم، ابو عثمان، حضرت اسامہ بن زید سے روایت ہے کہ رسول اللہ صلی اللہ علیہ و آلہ و سلم کی بیٹی (زینب) نے ایک قاصد آپ کے پاس بھیجا اس وقت سعد بن عبادہ اور میں آپ کے پاس موجود تھے اور میرا خیال ہے ابی بن کعب بھی موجود تھے حضرت زینب نے کہلایا تھا کہ میرے بیٹے (یا بیٹی) کی حالت خراب ہے لہٰذا آپ تشریف لائیے آپ نے حضرت زینب کو سلام کہلایا اور قاصد سے کہا کہ زینب سے کہنا کہ اللہ تعالی جو چیز بھی ہمیں دیتا ہے یا ہم سے لیتا ہے وہ درحقیقت اللہ ہی کی ہے اور اس کے یہاں ہر چیز کی ایک مدت معین ہے۔ لہٰذا جزع فزع مت کرو بلکہ جو بھی پیش آئے اس پر صبر کرو) لیکن انھوں نے دوبارہ قاصد بھیجا اور آپ کو قسم دی پس آپ تشریف لائے تو بچہ کو آپ کی گود میں رکھ دیا گیا اس حال میں کہ وہ نزع کی حالت میں تھا۔ اس کی حالت دیکھ کر آپ کے آنسو بہہ نکلے۔ سعد بن عبادہ نے کہا حضور صلی اللہ علیہ و آلہ و سلم یہ کیا؟ (یعنی آپ کیوں رو رہے ہیں جبکہ میت پر رونا ممنوع ہے) آپ نے فرمایا یہ آنسو اللہ کی رحمت ہیں جس دل میں چاہتا ہے وہ رحم کا جذبہ ڈال دیتا ہے اور اللہ تعالی اپنے ان بندوں پر رحم فرماتا ہے جو دوسروں پر رحم کرتے ہیں۔

شیبان بن فروخ، سلیمان بن مغیرہ، ثابت، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے فرمایا آج رات میرے یہاں لڑکا پیدا ہوا ہے اور میں نے اپنے باپ (جد امجد) کے نام پر اس کا نام ابراہیم رکھا ہے۔۔ اس کے بعد راوی نے حدیث کو آخر تک بیان کیا۔۔ حضرت انس کہتے ہیں کہ میں نے اس لڑکے کو دیکھا ہے۔ رسول اللہ صلی اللہ علیہ و آلہ و سلم کے سامنے اس کی جان نکل رہی تھی اس کی حالت دیکھ کر آپ کے آنسو جاری ہو گئے۔ آپ نے فرمایا آنکھ آنسو بہاتی ہے اور دل غمگین ہوتا ہے۔ لیکن ہم وہی کہتے ہیں جو ہمارے رب کو پسند آتا ہے۔ اے ابراہیم! ہم تیری جدائی سے غم ناک ہیں۔

نوحہ کر نے کا بیان

مسدد، عبدالوارث، ایوب، حفصہ، حضرت ام عطیہ سے روایت ہے کہ رسول اللہ صلی اللہ علیہ و آلہ و سلم نے نوحہ کر نے سے منع فرمایا ہے۔

ابراہیم بن موسی، محمد بن ربیعہ، محمد بن حسن بن عطیہ، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم نے نوحہ کر نے والی عورت اور نوحہ سننے والی عورت پر لعنت فرمائی ہے۔

ہناد بن سری، عبدہ، ابو معاویہ، ہشام بن عروہ، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے فرمایا میت کو اس کے گھر والوں کے رونے کے سبب عذاب دیا جاتا ہے۔ حضرت ابن عمر کی اس حدیث کا ذکر حضرت عائشہ کے سامنے ہوا تو انھوں نے فرمایا ابن عمر بھول گئے ان سے بیان کر نے میں غلطی ہوئی ہے۔ اصل واقعہ یہ ہے ایک مرتبہ رسول اللہ صلی اللہ علیہ و آلہ و سلم ایک قبر کے پاس سے گزرے آپ نے فرمایا اس قبر والے کو (اس کے کفر کے سبب) عذاب ہو رہا ہے اور اس کے اہل خانہ اس پر رونے پیٹنے میں لگے ہوئے ہیں۔ حضرت عائشہ نے اپنے قول کے استدلال میں قرآن کی یہ آیت پڑھی۔ (وَلَا تَزِرُ وَازِرَۃ وِّزْرَ اُخْرٰى) 35۔ الفاطر:18)  یعنی نہیں اٹھائے گی کوئی جان دوسرے کا بوجھ۔ ابو معاویہ سے روایت ہے کہ یہ قبر ایک یہودی کی تھی۔

عثمان بن ابی شیبہ، جریر، منصور، ابراہیم، حضرت یزید بن اوس سے روایت ہے کہ میں ابو موسیٰ کے پاس گیا وہ بیمار تھے۔ ان کی عورت نے رونے کا قصد کیا ابو موسیٰ نے اس سے کہا کہ کیا تو نے وہ نہیں سنا جو رسول اللہ صلی اللہ علیہ و آلہ و سلم نے فرمایا ہے۔ وہ بولی کیوں نہیں۔ پھر وہ خاموش ہو گئی۔ جب ابو موسیٰ کا انتقال ہو گیا تو (یزید کہتے ہیں کہ) میں ان کی بیوی سے ملا اور ان سے پوچھا کہ وہ کیا تھا جو ابو موسیٰ نے تم سے کہا تھا کیا تو نے وہ نہیں سنا جو رسول اللہ صلی اللہ علیہ و آلہ و سلم نے فرمایا ہے۔ اور پھر تم خاموش ہو گئی تھیں اس نے کہا رسول اللہ صلی اللہ علیہ و آلہ و سلم نے فرمایا نہیں ہے ہم میں سے وہ شخص (جو میت کے غم میں) اپنا سر منڈا دے یا چلا کر روئے یا اپنے کپڑے پھاڑ ڈالے۔

مسدد، حمید بن اسود، حجاج، عمر بن عبدالعزیز، ایک عورت سے روایت ہے جس نے رسول اللہ صلی اللہ علیہ و آلہ و سلم سے بیعت کی تھی کہ ان چیزوں میں جن پر آپ نے بیعت لی تھی یہ بھی تھا کہ ہم معروف میں نافرمانی نہیں کریں گی (میت پر) منہ نہ نوچیں گی اور تباہی و خرابی کو نہ پکاریں گی کپڑے نہ پھاڑیں گی اور بال نہ بکھیریں گی۔

میت کے گھر والوں کے لیے کھانا پکا کر بھیجنا

مسدد، سفیان، جعفر بن خالد، حضرت عبداللہ بن جعفر سے روایت ہے کہ رسول اللہ صلی اللہ علیہ و آلہ و سلم نے فرمایا جعفر کے گھر والوں کے لیے کھانا تیار کرو کیونکہ ان پر ایسی مصیبت آن پڑی ہے جس میں ان کو (کھانا بنانے کا) فرصت نہ ہو گی۔

شہید کو غسل دینے کا بیان

قتیبہ بن سعید، معن بن عیسی، عبید اللہ بن عمر، عبدالرحمن بن مہدی، ابراہیم بن طہمان، ابو زبیر، حضرت جابر سے روایت ہے کہ ایک شخص کے سینہ میں یا حلق میں تیر لگا جس سے وہ مر گیا تو اس کو اس کے کپڑوں میں اسی طرح لپیٹ دیا گیا جس طرح کہ وہ تھا۔ اور اس وقت ہم رسول اللہ صلی اللہ علیہ و آلہ و سلم کے ساتھ تھے۔

شہید کو غسل دینے کا بیان

زیاد بن ایوب، علی بن عاصم، عطاء بن سائب، سعید بن جبیر، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے شہدائے احد کے حق میں فرمایا کہ ان کے جسم سے لوہے اور چمڑے کی چیزیں اتار لی جائیں اور ان کو انھیں کے کپڑوں میں خون سمیت دفن کر دیا جائے۔

احمد بن صالح، ابن وہب، سلیمان بن داؤد، مہری، ابن وہب، اسامہ بن زید لیثی، ابن شہاب، حضرت انس بن مالک سے روایت ہے کہ شہدائے احد کو غسل نہیں دیا گیا اور ان کو ان کے خون سمیت دفن کیا گیا اور ان کی نماز جنازہ بھی نہیں پڑھی گئی۔

عثمان بن ابی شیبہ، زید ابن حباب، قتیبہ بن سعید، ابو صفوان، اسامہ، زہری، حضرت انس بن مالک سے روایت ہے کہ (جنگ احد کے موقعہ پر) رسول اللہ صلی اللہ علیہ و آلہ و سلم حمزہ بن عبدالمطلب پر گزرے تو دیکھا ان کا مثلہ کیا گیا ہے۔ (یعنی کافروں نے ان کے ناک کان کاٹ کر ان کی صورت مسخ کر دی ہے) آپ نے یہ دیکھ کر فرمایا کہ اگر (حمزہ کی بہن) صفیہ کو تکلیف نہ پہنچتی تو میں حمزہ کی لاش کو یونہی پڑے رہنے دیتا یہاں تک کہ درندے اس کو کھا جاتے پھر وہ حشر کے دن ان کے پیٹوں سے نکلتا (یعنی شہادت کا اعلی درجہ اور انتہائی مرتبہ ان کو حاصل ہوتا) اس وقت کپڑوں کی قلت اور شہیدوں کی کثرت تھی تو ایک کپڑے میں ایک دو اور تین آدمی تک دفن کئے جاتے۔ قتیبہ کی روایت میں یہ اضافہ ہے کہ پھر ایک ہی قبر میں دفن کیے جاتے لیکن رسول اللہ صلی اللہ علیہ و آلہ و سلم پوچھ لیتے کہ ان میں کون شخص قرآن زیادہ جانتا ہے پس اسی کو قبلہ کی جا نب میں آگے کرتے۔

عباس، عثمان بن عمر، اسامہ، زہری، حضرت انس سے روایت ہے کہ رسول اللہ صلی اللہ علیہ و آلہ و سلم نے حضرت حمزہ کو دیکھا۔ ان کو کافروں نے مثلہ کیا تھا۔ اور آپ نے ان کے سوا کسی شہید کی نماز جنازہ نہیں پڑھی۔

قتیبہ بن سعید، یزید بن خالد بن موہب، لیث، ابن شہاب، عبدالرحمن بن کعب بن مالک، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم احد کے شہیدوں کو دو دو کر کے دفن کرتے تھے اور فرماتے تھے کہ ان دونوں میں قرآن کا حافظ زیادہ کون ہے؟ جب اس کی نشاندہی کر دی جاتی تو آپ اس کو قبر میں قبلہ کی طرف آگے کر دیتے۔ اس موقعہ پر آپ نے فرمایا کہ میں قیامت کے دن ان پر گواہ ہوں گا اور آپ نے ان شہدائے احد کو (خون آلود کپڑوں سمیت) دفن کر نے کا حکم فرمایا اور ان کو غسل نہیں دیا۔

سلیمان بن داؤد، ابن وہب، حضرت لیث سے یہ حدیث اسی مفہوم کے ساتھ مروی ہے اس میں ہے کہ آپ احد کے شہیدوں کو دو دو کر کے ایک ہی کپڑے (کفن) میں دفن کرتے تھے۔

غسل کے وقت میت کا ستر ڈھانپنا

علی بن سہل، حجاج، ابن جریج، ابن حبیب بن ابی ثابت، حضرت علی سے روایت ہے کہ رسول اللہ صلی اللہ علیہ و آلہ و سلم نے فرمایا (کسی کے سامنے) اپنی ران مت کھول اور نہ ہی کسی مردہ یا زندہ کی ران کی طرف دیکھ۔

نفیلی، محمد بن سلمہ، محمد بن اسحاق ، یحیی بن عباد، حضرت عبادہ بن عبداللہ بن زبیر سے روایت ہے کہ میں نے حضرت عائشہ سے سنا آپ فرماتی تھیں کہ (آپ کی وفات کے بعد) جب لوگوں نے رسول اللہ صلی اللہ علیہ و آلہ و سلم کو غسل دینے کا ارادہ کیا تو وہ بولے ہم نہیں جانتے کہ آیا ہم آپ کے جسم سے کپڑے اتار لیں جیسا کہ ہم اپنے دوسرے مردوں کے اتارا کرتے ہیں یا آپ کو کپڑے پہنے پہنے غسل دے دیں جب اس سلسلہ میں ان میں آپس میں اختلاف ہوا تو اللہ نے ان پر نیند مسلط کر دی یہاں تک کہ ان میں کوئی شخص ایسا نہ تھا جس کی نیند کی وجہ سے ٹھوڑی اس کے سینہ پر آ گئی ہو۔ اس وقت گھر کے ایک گوشہ میں سے ایک بات کر نے والی کی بات سنائی دی (مگر یہ نہ معلوم ہو سکا کہ بات کر نے والا کون تھا) کہ رسول اللہ صلی اللہ علیہ و آلہ و سلم کو کپڑے پہنائے پہنائے غسل دو۔ پس سب لوگ رسول اللہ صلی اللہ علیہ و آلہ و سلم کی طرف بڑھے اور آپ کو کرتہ پہنے پہنے غسل دیا یعنی اس طرح کہ وہ کرتہ کے اوپر سے پانی ڈالتے تھے اور آپ کے جسم مبارک کو کرتہ ہی ملتے تھے۔ اپنے ہاتھوں سے نہ ملتے تھے۔ حضرت عائشہ فرماتی ہیں کہ اگر وہ بات مجھے پہلے ہی یاد آ جاتی جو بعد میں آئی تو آپ کو آپ کی بیویاں ہی غسل دیتیں۔

میت کو غسل دینے کا طریقہ

قعنبی، مالک، مسدد، حماد بن زید، ایوب محمد بن سیرین، حضرت ام عطیہ سے روایت ہے کہ جب رسول اللہ صلی اللہ علیہ و آلہ و سلم کی صاحبزادی (زینب) کا انتقال ہوا تو آپ ہمارے پاس تشریف لائے۔ اور فرمایا کہ تم ان کو پانی اور بیری کے پتے سے تین یا پانچ مرتبہ غسل دو اور ضرورت محسوس کرو تو اس سے زائد مرتبہ غسل دو اور آخر میں کافور (یا کافور کی کوئی چیز) بھی شامل کر لو اور جب تم نہلانے سے فارغ ہو جاؤ تو مجھے مطلع کر دینا۔ پس جب (ہم غسل سے فارغ ہو گئیں تو) آپ کو اطلاع کر دی تب آپ نے ہمیں اپنا ایک ازار دیا اور فرمایا کہ یہ خاص اس کے بدن پر لپیٹ دو۔ (یعنی کفن کے نیچے تاکہ وہ جسم سے مس کرتا رہے۔) قعنبی نے مالک سے بجائے حقو کے ازار کا لفظ نقل کیا ہے اور مسدد نے دخل علینا روایت نہیں کیا۔

احمد بن عبدہ، ابو کامل، یزید بن زریع، ایوب، محمد بن سیرین، حفصہ، حضرت ام عطیہ سے روایت ہے کہ ہم نے ان کے (زینب کے) سر کے بالوں کی تین لٹیں کر دیں۔

محمد بن مثنی، عبدالاعلی، ہشام، حفصہ بنت سیرین، حضرت ام عطیہ سے روایت ہے کہ ہم نے ان کے (زینب کے) سر کے بالوں کی تین لٹیں گوندھ دیں اور ان کو سر کے بیچ میں ڈال دیا اور ایک لٹ سامنے والی اور دو لٹیں ادھر ادھر کے بالوں کی۔

ابو کامل، اسماعیل، خالد، حفصہ بنت سیرین، حضرت ام عطیہ سے روایت ہے کہ رسول اللہ صلی اللہ علیہ و آلہ و سلم نے ان عورتوں سے فرمایا جو آپ کی بیٹی کو غسل دے رہی تھیں کہ داہنی طرف کے اعضاء سے غسل دینا شروع کرنا اور ان میں بھی اعضاء وضو کو پہلے دھونا۔

محمد بن عبید، حماد، ایوب، محمد بن سیرین، ام عطیہ سے حدیث مالک کی طرح ذکر کیا ہے اور حدیث مالک جس کو حضرت حفصہ نے بسند ام عطیہ ذکر کیا ہے اسی طرح ہے بس اس میں یہ زیادہ ہے کہ آپ نے فرمایا اس کو (تین یا پانچ) یا سات مرتبہ غسل دو اور اگر تم ضرورت سمجھو تو اس سے زائد مرتبہ غسل دو۔

ہدبہ بن خالد، ہمام، قتادہ، حضرت محمد بن سیرین سے روایت ہے کہ وہ ام عطیہ سے غسل میت کا طریقہ سیکھتے تھے تو انھوں نے کہا کہ پہلے دو مرتبہ بیری کے پانی سے (بیری کے پتوں سے جوش دیئے ہوئے پانی سے) غسل دیا جائے اور تیسری مرتبہ کافور اور پانی سے۔

کفن کا بیان

احمد بن حنبل، عبدالرزاق، ابن جریج، ابو زبیر، حضرت جابر بن عبداللہ سے روایت ہے کہ ایک دن رسول اللہ صلی اللہ علیہ و آلہ و سلم نے خطبہ دیا اور اپنے اصحاب میں سے ایک شخص کا ذکر کیا جس کا انتقال ہو چکا تھا اور لوگوں نے ناقص کفن دے کر رات ہی میں دفنا دیا تھا پس نبی صلی اللہ علیہ و آلہ و سلم نے رات میں تدفین سے منع فرمایا یہاں تک کہ اس کی نماز جنازہ پڑھی جائے الا یہ کہ انسان اس کے لیے مجبور ہو جائے اور نبی صلی اللہ علیہ و آلہ و سلم نے فرمایا۔ جب تم اپنے بھائی کو کفن دو تو اچھا کفن دو۔

احمد بن حنبل، ولید بن مسلم، اوزاعی، زہری، قاسم بن محمد، حضرت عائشہ سے روایت ہے کہ پہلے رسول اللہ صلی اللہ علیہ و آلہ و سلم کو ایک یمانی چادر میں لپیٹا گیا (جو دھاری دار تھی) اور پھر نکال لی گئی۔

حسن بن صباح، بزار، اسماعیل، ابن عبدالکریم، ابرہیم بن عقیل بن معقل، حضرت جابر بن عبداللہ سے روایت ہے کہ میں نے رسول اللہ صلی اللہ علیہ و آلہ و سلم سے سنا آپ فرماتے تھے جب تم میں سے کوئی شخص مر جائے اور اس کے وارث مالدار ہوں تو اس کو حبرہ کا کفن دینا چاہئے۔

احمد بن حنبل، یحیی بن سعید، ہشام، حضرت عائشہ سے روایت ہے کہ رسول اللہ صلی اللہ علیہ و آلہ و سلم کو یمن کے بنے ہوئے تین سفید کپڑوں میں کفنایا گیا تھا اور اس میں قمیص اور عمامہ نہ تھا۔

قتیبہ بن سعید، حفص، ہشام بن عروہ، حضرت عائشہ سے ایسا ہی مروی ہے یہ اضافہ ہے کہ وہ کپڑے روئی کے تھے۔ پھر کسی نے حضرت عائشہ سے کہا کہ آپ کے کفن میں دو سفید کپڑے اور ایک حبرہ تھا انھوں نے کہا کہ پہلے حبرہ آیا تھا لیکن صحابہ نے اسے واپس کر دیا اور آپ کو اس میں کفن نہیں دیا۔

احمد بن حنبل، عثمان بن ابی شیبہ، ابن ادریس، یزید، ابن ابی زیاد، مقسم، حضرت ابن عباس سے روایت ہے کہ رسول اللہ صلی اللہ علیہ و آلہ و سلم کو نجران کے بنے ہوئے تین کپڑوں کا کفن دیا گیا ایک چادر ایک تہبند اور ایک وہ قمیص جس میں آپ نے وفات پائی۔۔ ابو داؤد نے کہا عثمان بن ابی شیبہ نے یوں نقل کیا ہے کہ رسول اللہ صلی اللہ علیہ و آلہ و سلم کو تین کپڑوں میں کفن دیا گیا دو سرخ جوڑے (یعنی چادر اور تہبند) اور ایک وہ قمیص جس میں آپ نے وفات پائی تھا۔

زیادہ قیمتی کفن دینا مکروہ ہے

محمد بن عبید، عمرو بن ہاشم، ابو مالک، اسماعیل بن خالد، عامر، حضرت علی بن ابی طالب سے روایت ہے کہ کفن زیادہ قیمتی نہ دیا جائے کیونکہ میں نے رسول اللہ صلی اللہ علیہ و آلہ و سلم سے سنا ہے۔ آپ فرماتے تھے کہ کفن میں حد سے تجاوز نہ کرو (یعنی زیادہ قیمتی نہ دو) کیونکہ وہ بہت جلد خر اب ہو جائے گا۔

محمد بن کثیر، سفیان، اعمش، ابی وائل، خباب مصعب بن عمیر، حضرت خباب سے روایت ہے کہ مصعب بن عمیر احد کے دن شہید ہوئے اور ان کو کفن دینے کے لیے کچھ میسر نہ تھا سوائے ایک کملی کے (اور وہ بھی اتنی چھوٹی کہ) جب ہم ان کا سر  ڈھکتے تو پاؤں کھل جاتے اور اگر پاؤں ڈھکتے تو سر کھل جاتا۔ یہ دیکھ کر رسول اللہ صلی اللہ علیہ و آلہ و سلم نے فرمایا کملی سے ان کھو سر ڈھک دو اور پاؤں پر گھاس رکھ دو۔

احمد بن صالح، ابن وہب، ہشام بن سعد، حاتم بن ابی نصر، حضرت عبادہ بن صامت سے روایت ہے کہ رسول اللہ صلی اللہ علیہ و آلہ و سلم نے فرمایا کہ بہترین کفن حلہ ہے (ایک تہبند اور ایک چادر) اور بہترین قربانی سینگ دار دنبہ کی ہے۔

عورت کے کفن کا بیان

احمد بن حنبل، یعقوب بن ابراہیم، اسحاق ، نوح بن حکیم، حضرت لیلی بنت قائف سے روایت ہے کہ جب رسول اللہ صلی اللہ علیہ و آلہ و سلم کی صاحبزادی حضرت ام کلثوم کا انتقال ہوا تو ان کو غسل دینے والی عورتوں میں میں بھی شامل تھی تو کفن کے لیے رسول اللہ صلی اللہ علیہ و آلہ و سلم نے ہم کو سب سے پہلے ازار دیا۔ اس کے بعد کرتہ پھر اوڑھنی پھر چادر اور آخر میں ایک اور کپڑا دیا جو اوپر سے لپیٹ دیا گیا لیلی کہتی ہیں کہ اس وقت رسول اللہ صلی اللہ علیہ و آلہ و سلم دروازے پر تشریف فرما تھے آپ کے پاس کفن کے کپڑے تھے جو آپ ہم کو ایک ایک کر کے دیتے جاتے تھے۔

میت کو مشک لگانا

مسلم بن ابراہیم، مسمر بن ریان، ابو نضرہ، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم نے فرمایا ہے کہ تمھاری خوشبوؤں میں سب سے بہتر مشک ہے۔

جنازہ کی تیاری میں جلدی کرنا

عبدالرحیم بن مطرف، ابو سفیان، احمد بن جناب، عیسی، ابو داؤد، ابن یونس، سعید بن عثمان، عزرہ، حضرت حصین بن وحوج سے روایت ہے کہ جب طلحہ بن براء بیمار ہوئے تو رسول اللہ صلی اللہ علیہ و آلہ و سلم ان کی عیادت کے لیے تشریف لائے آپ نے ان کو دیکھ کر فرمایا میرا خیال ہے کہ ان پر موت کے آثار طاری ہونا شروع گئے ہیں لہٰذا جب ان کا انتقال ہو جائے تو مجھ کو اطلاع کرنا اور ان کی تجہیز و تکفین میں جلدی کرنا کیونکہ کسی مسلمان میت کے لیے یہ بات مناسب نہیں ہے کہ وہ تجہیز و تکفین کے بغیر اپنے گھر میں پڑی رہے۔

میت کو غسل دینے کے بعد غسل کرنا

عثمان بن ابی شیبہ، محمد بن بشر، زکریا، مصعب بن شیبہ، طلق بن حبیب، عبداللہ بن زبیر، حضرت عائشہ سے روایت ہے کہ رسول اللہ صلی اللہ علیہ و آلہ و سلم چار چیزوں سے غسل کیا کرتے تھے ایک جنابت سے دوسرے جمعہ کے دن تیسرے پچھنے لگوانے کے بعد اور چوتھے میت کو غسل دینے کے بعد۔

احمد بن صالح، ابن ابی فدیک، ابن ابی ذیب، قاسم بن عباس، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص میت کو غسل دے تو اس کو چاہئے کہ خود بھی غسل کرے اور جو اس کو اٹھائے وہ وضو کرے۔

حامد بن یحیی، سفیان، سہیل بن ابی صالح، اسحاق مولی زائدہ اسی مفہوم کی ایک اور روایت بھی حضرت ابو ہریرہ سے مروی ہے ابو داؤد کہتے ہیں کہ یہ حدیث منسوخ ہے۔ میں نے امام احمد ابن حنبل سے سنا جبکہ ان سے غسل میت کے بعد غسل کر نے کے متعلق دریافت کیا گیا تو انھوں نے کہا کہ وضو کر لینا کافی ہے۔ ابو داؤد فرماتے ہیں کہ اس حدیث میں ابو صالح نے اپنے اور حضرت ابو ہریرہ کے درمیان ایک راوی اسحاق مولی زائدہ کو داخل کر لیا اور فرمایا کہ مصعب کی روایت میں چند چیزیں ایسی ہیں جن پر عمل نہیں ہے۔

میت کو بوسہ دینے کا بیان

محمد بن کثیر، سفیان، عاصم بن عبید اللہ، قاسم، حضرت عائشہ سے روایت ہے کہ عثمان بن مظعون کا انتقال ہوا تو میں نے رسول اللہ صلی اللہ علیہ و آلہ و سلم کو ان کا بوسہ لیتے ہوئے دیکھا یہاں تک کہ میں نے آپ کے آنسو بہتے ہوئے دیکھے۔

رات میں دفن کر نے کا بیان

محمد بن حاتم بن بزیع، ابو نعیم، محمد بن مسلم، عمرو بن دینار، حضرت جابر بن عبد اللہ سے روایت ہے کہ ایک مرتبہ لوگوں نے رات کے وقت قبرستان میں روشنی دیکھی وہاں پہنچے تو دیکھا کہ رسول اللہ صلی اللہ علیہ و آلہ و سلم ایک قبر میں اترے ہوئے ہیں اور لوگوں سے فرما رہے ہیں۔ اپنے ساتھی (یعنی میت) کو مجھے دے دو۔ ہم نے دیکھا تو وہ نعش اس شخص کی تھی جو بلند آواز سے ذکر کیا کرتا تھا۔

میت کو ایک جگہ سے دوسری جگہ منتقل کرنا

محمد بن کثیر، سفیان، اسود بن قیس، نبیح، حضرت جابر بن عبداللہ سے روایت ہے کہ جنگ احد میں ہم نے شہداء کو اٹھانا چاہا تاکہ ان کو (دوسری جگہ) دفن کر دیں اتنے میں رسول اللہ صلی اللہ علیہ و آلہ و سلم کی طرف سے ایک اعلان کر نے والے نے اعلان کیا کہ رسول اللہ صلی اللہ علیہ و آلہ و سلم تم کو حکم فرماتے ہیں کہ شہداء کو اسی جگہ دفن کر دو۔ جہاں وہ قتل کیے گئے ہیں تو ہم نے ان کے نعشوں کو وہیں رکھ دیا۔

جنازے کی نماز میں کتنی صفیں ہونی چاہئیں؟

محمد بن عبید، حماد، محمد بن اسحاق ، یزید بن ابی حبیب، مرثد، حضرت مالک بن ہبیرہ سے روایت ہے کہ رسول اللہ صلی اللہ علیہ و آلہ و سلم نے فرمایا کوئی میت ایسی نہیں جس پر مسلمانوں کی تین صفوں نے نماز پڑھی ہو اور اللہ تعالی نے اس کی مغفرت واجب نہ کر لی ہو۔ (مرثد یزنی) کہتے ہیں کہ اس حدیث کی بنا پر مالک بن ہیرہ اگر نمازیوں کی تعداد کم پاتے تو ان کو تین صفوں پر تقسیم فرماتے تھے۔

عورتوں کا جنازہ کے ساتھ جانا ممنوع ہے

سلیمان بن حرب، حماد، ایوب حفصہ، حضرت ام عطیہ سے روایت ہے کہ ہم کو جنازوں کے ساتھ جانے سے روکا گیا مگر اس میں سختی نہیں برتی گئی۔

جنازے کے ساتھ جانے اور اس پر نماز پڑھنے کی فضیلت کا بیان

مسدد، سفیان، سمی، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص جنازہ کے ساتھ چلا اور اس پر نماز پڑھی تو اس کو ایک قیراط کے برابر ثواب ملے گا اور جو شخص میت کی تدفین تک جنازہ کے ساتھ رہا اس کو دو قیراط کے برابر ثواب ملے گا اور یہ قیراط ایسے ہیں کہ ان میں سے چھوٹا قیراط بھی احد پہاڑ جیسا ہے۔

ہارون بن عبد اللہ، عبدالرحمن بن حسین، مقری، حیوۃ، ابو صخر، یزید بن عبداللہ بن قسیط، داؤد بن عامر بن سعد بن ابی وقاص، حضرت عامر بن سعد بن ابی وقاص سے روایت ہے کہ وہ حضرت ابن عمر بن خطاب کے پاس بیٹھے ہوئے تھے اتنے میں خباب آئے اور بولے اے عبداللہ بن عمر! کیا تم نے ابو ہریرہ کا وہ قول سنا ہے کہ انھوں نے رسول اللہ صلی اللہ علیہ و آلہ و سلم کو یہ ارشاد فرماتے ہوئے سنا کہ جو شخص جنازہ کے ساتھ اس کے گھر سے چلا اور اس پر نماز پڑھی تو (اس کے بعد راوی نے حدیث سفیان ذکر کی جس میں ایک اور دو قیراط کے اجر کی فضیلت منقول ہے) پس ابن عمر نے جناب کو حضرت عائشہ کے پاس اس حدیث کی تصدیق کے لیے بھیجا حضرت عائشہ نے فرمایا ابو ہریرہ نے ٹھیک کہا۔

ولید بن شجاع، ابن وہب، ابو صخر، شریک بن عبداللہ بن ابی تمر، کریب، حضرت ابن عباس سے روایت ہے کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ مسلمانوں کی کوئی میت ایسی نہیں کہ جس کے جنازہ پر چالیس ایسے آدمی نماز پڑھنے کے لیے کھڑے ہوں جو اللہ کے ساتھ کسی کو شریک نہ ٹھہراتے ہوں (اور وہ اس کے حق میں دعائے مغفرت کریں) اور اللہ تعالی ان کی شفاعت کو قبول نہ فرمائے۔

جنازہ کے پیچھے آگ لے کر چلنا

ہارون بن عبد اللہ، عبدالصمد، ، ابن مثنی، حرب، ابن شداد، یحیی، باب بن عمیر، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جنازہ کے ساتھ نہ آگ ہو اور نہ آواز۔ ہارون بن عبداللہ نے اپنی روایت میں یہ اضافہ کیا کہ۔ جنازہ کے آگے نہ چلا جائے۔

جنازہ کو آتے دیکھ کر کھڑے ہو جا نا

مسدد، سفیان، زہری، سالم، حضرت عامر بن ربیعہ سے روایت ہے کہ ان کو رسول اللہ صلی اللہ علیہ و آلہ و سلم کی یہ حدیث پہنچی ہے کہ جب تم جنازہ کو آتے دیکھو تو کھڑے ہو جاؤ یہاں تک کہ جنازہ آگے بڑھ جائے یا رکھ دیا جائے۔

احمد بن یونس، زہیر بن حرب، سہیل بن ابی صالح، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم نے فرمایا کہ جب تم جنازہ کے ساتھ چلو تو جب تک وہ رکھ نہ دیا جائے نہ بیٹھو۔ ابو اؤد کہتے ہیں کہ ثوری نے اس حدیث کو بسند سہیل بواسطہ والد ابو ہریرہ سے روایت کیا ہے اس میں یہ ہے کہ جب تک جنازہ زمین پر نہ رکھ دیا جائے (نہ بیٹھو) اور اسی روایت کو ابو معاویہ نے بواسطہ سہیل یہ الفاظ نقل کیے ہیں کہ جب تک جنازہ قبر میں نہ رکھ دیا جائے (نہ بیٹھو) اور ابو معاویہ کی بنسبت سفیان زیادہ یاد رکھنے والے ہیں۔

مومل بن فضل، ولید، ابو عمر، یحیی بن ابی کثیر، عبید اللہ بن مقسم، حضرت جابر سے روایت ہے کہ ایک مرتبہ ہم رسول اللہ صلی اللہ علیہ و آلہ و سلم کے ساتھ تھے اتنے میں ہمارے سامنے سے جنازہ گزرا۔ پس آپ اس کے لیے کھڑے ہو گئے لیکن جو نہی ہم اس کو اٹھا نے کے لیے بڑھے معلوم ہوا کہ یہ جنازہ تو یہودی کا ہے ہم نے عرض کیا یا رسول اللہ! یہ جنازہ تو یہودی کا تھا۔ آپ نے فرمایا موت بہر حال ڈر نے کی چیز ہے لہٰذا جب تم کوئی جنازہ آتا دیکھو تو کھڑے ہو جاؤ۔

قعنبی، مالک، یحیی بن سعید، واقد بن عمرو بن سعد بن معاذ، نافع، بن جبیر بن مطعم، حضرت علی سے روایت ہے کہ ابتداء میں رسول اللہ صلی اللہ علیہ و آلہ و سلم جنازہ دیکھ کر کھڑے ہو جایا کرتے تھے لیکن بعد میں بیٹھنے لگے (یعنی کھڑا ہونا چھوڑ دیا)

ہشام بن بہرام، حاتم بن اسماعیل، ابو اسباط، عبداللہ بن سلیمان بن جنادہ بن امیہ، حضرت عبادہ بن صامت سے روایت ہے کہ جب تک جنازہ قبر میں نہ رکھ دیا جاتا رسول اللہ صلی اللہ علیہ و آلہ و سلم تب تک کھڑے رہتے۔ ایک دن ایک یہودی عالم آپ کے پاس سے گزرا۔ (اس نے آپ کو کھڑے دیکھ کر (کہا کہ ہم بھی ایسا ہی کرتے ہیں آپ اس کی یہ بات سن کر بیٹھ گئے اور دوسرے لوگوں سے بھی فرمایا تم بھی اس کی مخالفت کرو اور بیٹھ جاؤ۔

جنازہ کے ساتھ سوار ہو کر چلنا

یحیی بن موسی، عبدالرزاق، معمر، یحیی بن ابی کثیر، ابو سلمہ بن عبدالرحمن بن عوف، حضرت ثوبان سے روایت ہے کہ ایک مرتبہ رسول اللہ صلی اللہ علیہ و آلہ و سلم کی سواری کے لیے ایک جانور لایا گیا اس حال میں کہ آپ جنازہ کے ساتھ تھے۔ پس آپ نے سوار ہونے سے منع فرما دیا لیکن جب آپ جنازہ کی تدفین سے فارغ ہو کر لوٹے تو آپ کئ لئے پھر ایک جانور لایا گیا تو آپ اس پر سوار ہو گئے۔ آپسے اس کی وجہ پوچھی گئی تو فرمایا (اس وقت جنازہ کے ساتھ) فرشتے چل رہے تھے۔ میں نے مناسب نہ جانا کہ فرشتے (پیدل چل رہے ہوں اور میں سوار ہو کر چلوں (اس لیے اس وقت انکار کر دیا تھا) پس جب وہ چلے گئے تو میں سوار ہو گیا۔

عبید اللہ بن معاذ، شعبہ، سماک، حضرت جابر بن سمرہ سے روایت ہے کہ رسول اللہ صلی اللہ علیہ و آلہ و سلم نے ابن وحدان کے جنازہ کی نماز پڑھی اور ہم موجود تھے۔ پھر آپ کی سواری کے لیے ایک گھوڑا لایا گیا پس آپ نے اس کو باندھ دیا یہاں تک کہ آپ سوار ہوئے اور گھوڑا کودنے لگا اور ہم آپ کے ارد گرد  دوڑتے جاتے تھے۔

جنازہ کے آگے چلنے کا بیان

قعنبی، سفیان بن عیینہ، زہری، سالم، حضرت عبداللہ بن عمر سے روایت ہے کہ میں نے رسول اللہ صلی اللہ علیہ و آلہ و سلم حضرت ابو بکر وعمر کو جنازہ کے آگے چلتے ہوئے دیکھا ہے۔

وہب بن بقیہ، خالد، یونس، زیاد، بن جبیر، حضرت مغیرہ بن شعبہ سے روایت ہے اور یونس نے کہا کہ میں گمان کرتا ہوں کہ زیاد نے یوں کہا کہ رسول اللہ صلی اللہ علیہ و آلہ و سلم کا ارشاد ہے کہ سوار جنازہ کے پیچھے چلے اور پیدل چلنے والا جنازہ کے قریب رہتے ہوئے اس کے آگے پیچھے دائیں اور بائیں چلے۔ اور یہ کہ ساقط شدہ بچہ پر نماز جنازہ پڑھی جائے اور اس کے والدین کے لیے رحمت و مغفرت کی دعاء کی جائے۔

جنازہ کو جلدی لے چلنے کا بیان

مسدد بن سفیان، زہری، سعید بن مسیب، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جنازہ کو جلدی لے جایا کرو کیونکہ اگر وہ مرد نیک ہے تو اس کی بھلائی کی طرف جلدی پہنچاتے ہو اور اگر وہ بد ہے تو تم نے اپنی گردنوں سے شر کو اتار دیا۔

مسلم بن ابراہیم، شعبہ، عیینہ، عبدالرحمن سے روایت ہے کہ ہم حضرت عثمان بن ابی العاص کے جنازہ میں شریک تھے اور ہم بہت آہستہ آہستہ چل رہے تھے۔ اتنے میں ابو بکر آن پہنچے۔ انھوں نے (تنبیہ کر نے کے لیے) کوڑا اوپر اٹھایا اور فرمایا تم نے دیکھا ہے کہ جب ہم رسول اللہ صلی اللہ علیہ و آلہ و سلم کے جنازہ کے ساتھ تھے تو ذرا تیز چل رہے تھے۔

حمید بن مسعدہ، خالد بن حارث، ابراہیم، بن موسی، عیسی، بن یونس، عیینہ سے مروی ہے اس میں یہ ہے کہ یہ جنازہ عبدالرحمن بن سمرہ کا تھا۔ ابو بکر نے اپنے خچر کو دوڑایا اور کوڑے سے اشارہ کیا (کہ جلدی چلو)

مسدد، ابو عوانہ، یحیی، ابو داؤد، یحیی بن عبد اللہ، ابو ماجدہ، حضرت عبداللہ بن مسعود سے روایت ہے کہ ہم نے رسول اللہ صلی اللہ علیہ و آلہ و سلم سے پوچھا کہ جنازہ کے ساتھ کس طرح چلنا چاہئے۔ آپ نے فرمایا خبب سے کچھ کم (خبب دوڑنے کی ایک قسم ہے) اگر وہ جنازہ نیک آدمی کا ہے تو جلدی پہنچانے کے لیے اور اگر نیک نہیں ہے تو جہنم والوں کا دور ہی رہنا بہتر ہے اور جنازہ آگے رہنا چاہئے پیچھے نہیں اور جو شخص (کافی فاصلہ دے کر) جنازہ کے آگے چلتا ہے تو گویا وہ اس کے ساتھ ہی نہیں ہے۔

خودکشی کر نے والے پر امام نماز نہ پڑھے

ابن نفیل، زہیر، سماک، حضرت جابر بن سمرہ سے روایت ہے کہ ایک شخص بیمار ہوا پس اس کے اہل خانہ اس پر رونے لگے تو اس شخص کا ایک پڑوسی رسول اللہ صلی اللہ علیہ و آلہ و سلم کی خدمت میں حاضر ہوا اور بولا فلاں شخص کا انتقال ہو گیا ہے۔ آپ نے دریافت فرمایا تجھے کیسے معلوم ہوا؟ بولا میں خود دیکھ کر آیا ہوں۔ آپ فرمایا وہ مرا نہیں۔ پھر وہ شخص لوٹ گیا اس کے بعد دوبارہ لوگ اس پر گریہ و زاری کر نے لگے پھر وہی شخص رسول اللہ صلی اللہ علیہ و آلہ و سلم کے پاس پہنچا اور عرض کیا کہ فلاں شخص مر گیا آپ نے فرمایا وہ نہیں مرا۔ اس کے بعد وہ پھر واپس چلا گیا۔ اس کے بعد پھر اس پر گریہ و زاری کی جانے لگی۔ اب کی مرتبہ مریض کی بیوی نے اس شخص سے کہا کہ جا کر رسول اللہ صلی اللہ علیہ و آلہ و سلم کو خبر دے۔ اس نے کہا اے اللہ! اس پر لعنت فرما۔ پھر وہ شخص اس مریض کے پاس آیا اور دیکھا کہ اس نے اپنے ترکش سے اپنے گلے کو کاٹ لیا ہے۔ تب وہ آپ کے پاس پہنچا اور عرض کیا یا رسول اللہ صلی اللہ علیہ و آلہ و سلم! فلاں شخص مر گیا ہے۔ آپ نے پوچھا تجھے کیسے معلوم ہوا ہے؟ اس نے کہا میں خود اس کو دیکھ کر آیا ہوں اس نے اپنے ترکش سے اپنا گلا کاٹ لیا ہے آپ نے پھر پوچھا کہ کیا تو نے خود دیکھا ہے؟ اس نے کہا۔ ہاں۔ تب آپ نے فرمایا کہ پھر میں تو اس کی نماز نہ پڑھوں گا۔

جو شخص کسی حد شرعی میں مارا جائے اس کی نماز جنازہ پڑھنے کا بیان

ابو کامل، ابو عوانہ، ابو بشر، حضرت ابو برزہ اسلمی سے روایت ہے کہ رسول اللہ صلی اللہ علیہ و آلہ و سلم نے ماعز بن مالک کی نماز جنازہ نہیں پڑھی (کیونکہ ان کو حد زنا میں سنگسار کیا گیا تھا) لیکن دوسرے لوگوں کو ان کی نماز جنازہ پڑھنے سے نہیں روکا۔

بچہ کی نماز جنازہ پڑھنے کا بیان

محمد بن یحیی بن فارس، یعقوب بن ابراہیم بن سعد، ابن سحق، عبداللہ بن ابی بکر، عمرہ بنت عبدالرحمن، حضرت عائشہ سے روایت ہے کہ جب رسول اللہ صلی اللہ علیہ و آلہ و سلم کے صاحبزادے ابراہیم کا انتقال ہوا تو ان کی عمر اٹھارہ ماہ (ڈیڑھ سال) تھی۔ آپ نے ان پر نماز جنازہ نہیں پڑھی۔

ہناد بن سری، محمد بن عبید، حضرت وائل بن داؤد سے روایت ہے کہ میں نے حضرت بہی سے سنا کہ جب رسول اللہ صلی اللہ علیہ و آلہ و سلم کے صاحبزادے ابراہیم کا انتقال ہوا تو آپ نے اپنی بیٹھنے کی جگہ پر ہی تنہا ان کی نماز پڑھ لی۔ ابو داؤد کہتے ہیں کہ میں نے سعید بن یعقوب طالقانی پر پڑھا تم سے حدیث بیان کی عبداللہ بن مبارک سے بسند یعقوب بن قعقاع عطاء سے کہ رسول اللہ صلی اللہ علیہ و آلہ و سلم نے اپنے بیٹے ابراہیم کی نماز جنازہ پڑھی۔ اس وقت ان کی عمر ستر رات تھی (یعنی دو ماہ اور دس دن)

سعید بن منصور، فلیح بن سلیمان، صالح بن عجلان، محمد بن عبداللہ بن عباد، عباد بن عبداللہ بن زبیر، حضرت عائشہ سے روایت ہے کہ بخدا رسول اللہ صلی اللہ علیہ و آلہ و سلم نے سہیل بن بیضاء کی نماز جنازہ مسجد ہی میں پڑھی تھی۔

ہارون بن عبداللہ بنابی فدیک، ضحاک، ابن عثمان ابی نظر، ابو سلمہ، حضرت عائشہ سے روایت ہے کہ بخدا رسول اللہ صلی اللہ علیہ و آلہ و سلم نے بیضاء کے دونوں بیٹوں سہیل اور اس کے بھائی (سہل بن بیضاء) کی نماز جنازہ مسجد ہی میں پڑھی تھی۔

مسدد، یحیی، ابن ابی ذئب، صالح، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے مسجد میں جنازہ کی نماز پڑھی اس پر کچھ گناہ نہیں۔

سورج کے طلوع و غروب کے وقت میت کو دفن کر نہیں کرنا چاہئے

عثمان بن ابی شیبہ، وکیع، موسی، بن علی بن رباح، حضرت عقبہ بن عامر سے روایت ہے کہ رسول اللہ صلی اللہ علیہ و آلہ و سلم نے ہم کو تین اوقات میں اپنے مردوں کو دفن کر نے اور نماز پڑھنے سے منع فرمایا ہے۔ ایک اس وقت جب سورج طلوع ہو رہا ہو چمکتا ہوا یہاں تک کہ وہ بلند ہو جائے دوسرے اس وقت جب کھڑا ہو دوپہر کا ۔ کھڑا ہونے والا (یعنی سورج نصف النہار پر ہو) یہاں تک وہ سورج ڈھل جائے اور تیسرے اس وقت جب سورج غروب ہونے کو جھکے یہاں تک کہ غروب ہو جائے۔

جب مرد اور عورت دونوں کے جنازے آ جائیں تو امام کے آگے کس کو رکھیں؟

یزید بن خالد بن موہب، ابی جریج، یحیی بن صبیح، حضرت عمار (مولی حارث بن نوفل) سے روایت ہے کہ وہ ام کلثوم اور ان کے صاحبزادے کے جنازہ میں حاضر ہوئے پس امام کے آگے (متصلاً) لڑکے کو رکھا (اور ام کلثوم کے جنازہ کو اس سے آگے) میں نے اس پر انکار کیا۔ اس وقت حاضرین میں عبداللہ بن عباس ابو سعید خدری ابو قتادہ اور ابو ہریرہ موجود تھے ان سب حضرات نے کہا یہی سنت ہے۔ (یعنی امام کے آگے متصلاً مرد کا جنازہ رکھا جائے اور اس کے آگے عورت کا جنازہ)۔

جب امام جنازہ کی نماز پڑھائے تو اس کو میت کے کسی حصہ جسم کو مقابل کھڑا ہونا چاہئے

داؤد بن معاذ، عبدالوارث، نافع، حضرت ابو غالب سے روایت ہے کہ سکتہ المربد (ایک جگہ کا نام) میں تھا کہ ہمارے قریب سے ایک جنازہ گزرا جس کے ساتھ بہت سے لوگ تھے۔ لوگوں نے بتایا کہ یہ حضرت عبداللہ بن عمر کا جنازہ ہے یہ سن کر میں بھی اس کے پیچھے چلا تو میں نے ایک شخص کو دیکھا جو باریک چادر اوڑھے ہوئے تھا اور ایک چھوٹے گھوڑے پر سوار تھا۔ اس نے دھوپ سے بچاؤ کے لیے اپنے سر پر کپڑے کا ایک ٹکڑا ڈال رکھا تھا میں نے پوچھا یہ چودھری کون ہے؟ لوگوں نے کہا یہ حضرت انس بن مالک ہیں۔ پس نماز جنازہ جب رکھ دیا گیا تو حضرت انس کھڑے ہوئے اور انھوں نے نماز جنازہ پڑھائی میں ان کے پیچھے اس طرح کھڑا تھا کہ میرے اور ان کے درمیان کوئی چیز حائل نہ تھی پس وہ میت کے سر کے مقابل کھڑے ہوئے اور چار تکبیرات کہیں وہ تکبیرات نہ بہت جلدی جلدی کہیں اور نہ بہت دیر دیر سے اس کے بعد وہ بیٹھنے لگے تو لوگوں نے کہا اے ابو حمزہ! (یہ حضرات انس کی کنیت ہے) یہ ایک انصاری عورت کا جنازہ ہے۔ (آپ اس کی بھی نماز پڑھا دیجئے) پھر وہ اس کی میت کو ان کے قریب لے آئے جو ایک سبز رنگ کے تابوت میں تھی پس حضرت انس اس کی کمر کے مقابل کھڑے ہوئے اور اسی طرح اس کی بھی نماز پڑھائی جس طرح مرد کی نماز پڑھائی تھی اس کے بعد وہ بیٹھ گئے۔ علاء ابن زیاد نے ان سے پوچھا کہ اے ابو حمزہ! کیا رسول اللہ صلی اللہ علیہ و آلہ و سلم بھی اسی طرح جنازہ کی نماز پڑھاتے تھے جس طرح تم نے چار تکبیرات کے ساتھ نماز پڑھائی ہے اور کیا آپ بھی مرد کے جنازہ کی صورت میں اس کے سر کے مقابل اور عورت کا جنازہ ہونے کی صورت میں اس کی کمر کے مقابل کھڑے ہوتے تھے؟ انھوں نے جواب دیا ہاں! (آپ بھی اسی طرح نماز پڑھتے تھے) علاء بن زیاد نے دوسرا سوال کیا کہ اے ابو حمزہ! کیا آپ نے آنحضرت صلی اللہ علیہ و آلہ و سلم کے ساتھ کسی جہاد میں شرکت کی ہے؟ انھوں نے جواب دیا ہاں میں غزوہ حنین میں آپ کے ساتھ شریک جہاد تھا پس مشرکین نکلے اور ہم پر حملہ آور ہوئے یہاں تک کہ ہم نے اپنے گھوڑوں کو اپنی پشت کی طرف دیکھا (یعنی ہمیں پسپائی اختیار کرنی پڑی اور ہم میدان جنگ سے بھاگ کھڑے ہوئے) ان مشرکین میں ایک شخص تھا جو ہم پر تلوار لیکر حملہ کرتا تھا اور ہمیں مارتا تھا پھر اللہ نے اس کو شکست دی (اور ہم کو فتح نصیب فرمائی) اس کے بعد اسیران جنگ لائے جانے لگے اور رسول اللہ صلی اللہ علیہ و آلہ و سلم کے دست مبارک پر اسلام کے لیے بیعت کر نے لگے ایک شخص نے جو آپ کے اصحاب میں سے تھا یہ منت مانی تھی کہ اگر وہ شخص قیدی بنا کر لایا گیا جو اس دن ہم پر (حملے کر رہا تھا اور ہمیں مار رہا تھا تو میں اس کو قتل کروں گا یہ سن کر آنحضرت صلی اللہ علیہ و آلہ و سلم خاموش ہو رہے پھر وہ شخص قیدی بنا کر لایا گیا جب اس نے آپ کو دیکھا تو بولا یا رسول اللہ صلی اللہ علیہ و آلہ و سلم! میں نے اللہ سے توبہ کی۔ آپ نے اس کی بات سنی ان سنی کر دی اور اس خیال سے بیعت کر نے میں توقف کیا تاکہ وہ صحابی اپنی منت پوری کر لے۔ (یعنی اس کو قتل کر دے) لیکن وہ صحابی اس انتظار میں رہے کہ جب آپ مجھے اس کے قتل کا حکم فرمائیں گے تو میں اس کو قتل کر دوں گا کیونکہ وہ اس بات سے ڈر رہے تھے کہ کہیں میں اس کو قتل کر ڈالوں اور آپ ناراض نہ ہو جائیں۔ جب آپ نے دیکھا کہ وہ صحابی کچھ نہیں کر رہے ہیں تو (مجبور ہو کر) اس سے بیعت لے لی تب وہ صحابی بولے یا رسول اللہ! اب میری منت کس طرح پوری ہو گی؟ آپ نے فرمایا میں اب تک جو بیعت لینے میں توقف کرتا رہا تھا وہ اسی خیال سے تھا کہ تو اپنی منت پوری کر ڈالے (مگر تو نے پوری نہ کی) وہ بولے یا رسول اللہ! آپ نے مجھے آنکھ سے اشارہ کیوں نہ کر دیا؟ آپ نے فرمایا آنکھ سے خفیہ اشارہ کرنا نبی کی شان نہیں ہے۔ اس کے بعد ابو غالب نے کہا میں نے لوگوں سے پوچھا کہ حضرت انس عورت کی کمر کے مقابل کیوں کھڑے ہوئے تھے؟ لوگوں نے کہا اس لیے کہ پہلے زمانہ میں تابو ت نہ ہوتا تھا اور امام عورت کے کمر کے سامنے کھڑا ہونا تھا تاکہ لوگوں سے اس کی پردہ پوشی رہے۔

مسدد، یزید بن زریع، حسین، عبداللہ بن بریدہ، حضرت سمرہ بن جندب سے روایت ہے کہ میں نے رسول اللہ صلی اللہ علیہ و آلہ و سلم کے پیچھے ایک عورت کی نماز جنازہ پڑھی۔ جو حالت نفاس میں مر گئی تھی۔ تو آپ اس کی نماز پڑھانے کے لیے درمیان میں کھڑے ہوئے۔

نماز جنازہ کی تکبیرات کا بیان

محمد بن علاء، بن ادریس، حضرت شعبی سے روایت ہے کہ رسول اللہ صلی اللہ علیہ و آلہ و سلم ایک تازہ قبر پر گزرے۔ آپ نے اور آپ کے اصحاب نے صفیں باندھیں اور چار تکبیریں کہیں ابو اسحاق کہتے ہیں کہ میں نے شعبی سے پوچھا تم سے یہ حدیث کس نے بیان کی؟ انھوں نے کہا ایک معتبر شخص نے جو وہاں موجود تھا یعنی عبداللہ بن عباس نے۔

ابو ولید، شعبہ، محمد بن مثنی، محمد بن جعفر، شعبہ، عمر بن مرہ، حضرت ابن ابی لیلی سے روایت ہے کہ زید بن ارقم (جو صحابی ہیں) ہمارے جنازوں پر چار تکبیریں کہا کرتے تھے لیکن ایک مرتبہ انھوں نے جنازہ کی نماز میں پانچ تکبیریں کہیں تو میں نے اس کے بارے میں ان سے دریافت کی تو انہوں نے کہا رسول اللہ صلی اللہ علیہ و آلہ و سلم نے پانچ تکبیریں بھی کہی ہیں۔ ابو داؤد کہتے ہیں کہ مجھے ابن مثنی کی حدیث پر زیادہ اعتماد ہے۔

جنازہ کی نماز میں کیا پڑھا جائے

محمد بن کثیر، سفیان، سعد بن ابراہیم، حضرت طلحہ بن عبداللہ بن عوف سے روایت ہے کہ میں نے حضرت عبداللہ بن عباس کے ساتھ جنازہ کی نماز پڑھی تو انھوں نے اس میں سورہ فاتحہ پڑھی اور فرمایا یہ سنت ہے۔

میت کے لیے دعا کر نے کا بیان

عبدالعزیز بن یحیی، محمد بن سلمہ، محمد بن اسحاق ، محمد بن ابراہیم، ابو سلمہ بن عبدالرحمن، حضرت ابو ہریرہ سے روایت ہے کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا ہے کہ جب تم میت پر نماز پڑھو تو اس کے لیے خلوص دل سے مغفرت کی دعا کر و۔

قبر کے پاس ذبح کر نے کی ممانعت

یحیی بن موسی، عبدالرزاق، معمر، ثابت، حضرت انس سے روایت ہے کہ رسول اللہ صلی اللہ علیہ و آلہ و سلم نے فرمایا۔ اسلام میں عقر نہیں ہے۔ عبدالرزاق نے کہا کہ زمانہ جاہلیت میں لوگ قبروں کے پاس جا کر گائے یا کوئی اور جانور ذبح کیا کرتے تھے۔ (اس کا نام عقر ہے)

ایک مدت گزر نے کے بعد قبر پر جنازہ کی نماز پڑھنا

قتیبہ بن سعید، لیث، یزید بن ابی حبیب، ابو خیر، حضرت عقبہ بن عامر سے روایت ہے کہ ایک دن رسول اللہ صلی اللہ علیہ و آلہ و سلم مدینہ سے نکلے اور احد کے شہیدوں پر نماز پڑھی جس طرح میت پر نماز پڑھا کرتے ہیں اس کے بعد آپ لوٹ آئے۔

حسن بن علی، یحیی، بن آدم، ابن مبارک، حیوہ بن شریح، حضرت یزید بن ابی حبیب سے اسی طرح روایت ہے اس میں یہ ہے رسول اللہ صلی اللہ علیہ و آلہ و سلم نے احد کے شہیدوں پر آٹھ سال کے بعد نماز پڑھی۔ گویا آپ زندوں اور مردوں سے رخصت ہو رہے ہیں۔

قبر پر عمارت بنانے کی ممانعت

احمد بن حنبل، عبدالرزاق، ابن جریج، ابو زبیر، حضرت جابر سے روایت ہے کہ میں نے رسول اللہ صلی اللہ علیہ و آلہ و سلم سے سنا آپ منع فرماتے تھے قبر پر بیٹھنے سے قبر کو پختہ کر نے سے اور قبر پر عمارت بنانے سے۔

مسدد، عثمان بن ابی شیبہ، حفص، بن غیاث، ابن جریج، سلیمان بن موسی، ابی زبیر، حضرت جابر سے اسی طرح مروی ہے۔ ابو داؤد فرماتے ہیں کہ عثمان نے یہ کہا یا اس پر کچھ اضافہ کیا جائے۔ اور سلیمان بن موسیٰ نے یہ نقل کیا ہے کہ یا اس پر کچھ لکھا جائے۔ اور مسدد نے اپنی روایت میں۔ او یزاد علیہ۔ ذکر نہیں کیا۔ ابو داؤد فرماتے ہیں کہ مسدد کی روایت میں لفظ۔ وان۔ مجھ پر ظاہر نہ ہو سکا۔

قعنبی، مالک، ابن شہاب، سعید بن مسیب، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا اللہ یہود کو ہلاک کر انھوں نے اپنے انبیاء کی قبروں کو مسجدیں بنا لیا ہے۔ یعنی انھوں نے قبروں پر مسجدیں بنا لیں اور انھیں سجدہ گاہ بنا لیا۔

قبر پر بیٹھنے کی ممانعت

مسدد، خالد، سہیل، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا اگر تم میں سے کوئی شخص آگ کی چنگاری پر بیٹھ جائے اور اس کے کپڑے جل کر کھال تک آگ پہنچے تو یہ اس کے حق میں قبر پر بیٹھنے سے بہتر ہے۔

ابراہیم بن موسی، عیسی، عبدالرحمن، ابن یزید، جابر، بسر بن عبید اللہ، حضرت ابو مر ثدغنوی سے روایت ہے کہ رسول اللہ صلی اللہ علیہ و آلہ و سلم نے فرمایا نہ قبروں پر بیٹھو اور نہ ان کی طرف رخ کر کے نماز پڑھو۔

قبر ستان میں جوتا پہن کر جانا

سہل بن بکار، اسود، بن شیبان، خالد بن سمیر، بشیر بن نہیک، حضرت بشیر سے روایت ہے جو کہ حضور صلی اللہ علیہ و آلہ و سلم کے آزاد کردہ غلام تھے اور زمانہ جاہلیت میں جن کا نام زحم بن معبد تھا پھر انھوں نے رسول اللہ صلی اللہ علیہ و آلہ و سلم کے ساتھ ہجرت کی۔ آپ نے پوچھا تیرا نام کیا ہے؟ وہ بولا زحم آپ نے فرمایا نہیں تو بشیر ہے۔ بشیر نے کہا میں رسول اللہ صلی اللہ علیہ و آلہ و سلم کے ساتھ جا رہا تھا اتنے میں آپ مشرکین کی قبروں پر سے گزرے آپ نے فرمایا یہ سب لوگ ایک بڑی بھلائی (اسلام) سے پہلے چلے گئے۔ یہ جملہ آپ نے تین مرتبہ ارشاد فرمایا۔ پھر مسلمانوں کی قبروں پر گزرے تو اپنے فرمایا۔ ان سب لوگوں نے خیر کثیر (اسلام کی دولت) حاصل کر لیا اتنے میں آپ کی نظر ایک شخص پر پڑی جو قبروں کے درمیان جوتوں سمیت گزر رہا تھا۔ آپ نے فرمایا اے جوتوں والے تجھ پر افسوس ہے۔ اپنے جوتے اتار ڈال۔ اس نے آپ کی جانب دیکھا۔ جب اس نے پہچان لیا کہ آپ رسول خدا (صلی اللہ علیہ و آلہ و سلم) ہیں تو اس نے اپنے جوتے اتار کر پھینک ڈالے۔

محمد بن سلیمان، عبدالوہاب یعنی ابن عطاء، سعید، قتادہ، حضرت انس سے روایت ہے کہ رسول اللہ صلی اللہ علیہ و آلہ و سلم نے فرمایا جب بندہ کو قبر میں رکھا جاتا ہے اور اس کے ساتھی واپس ہونے لگتے ہیں تو وہ ان کے جو توں کی آواز سنتا ہے۔

کسی ضرورت کی بنا پر میت کو قبر سے نکالا جا سکتا ہے

سلیمان بن حرب، حماد بن زید، سعید بن یزید، ابو سلمہ، ابو نضرہ، حضرت جابر سے روایت ہے کہ میرے والد کے ساتھ ایک شخص (اس قبر میں) دفن کر دیا گیا تھا اس بنا پر میرے دل میں یہ خواہش تھی کہ میں ان کو وہاں سے نکال لوں تو میں نے ان کو چھ ماہ بعد اس قبر سے نکالا اور میں نے ان کی نعش میں کوئی قابل نفرت تغیر نہیں پایا بجز ان کی داڑھی کے چند بالوں کے جو زمین سے لگے ہوئے تھے۔

میت کی تعریف بیان کرنا

حفص بن عمر، شعبہ، ابراہیم بن عامر بن سعد، حضرت ابو ہریرہ سے روایت ہے کہ ایک مرتبہ لوگ رسول اللہ صلی اللہ علیہ و آلہ و سلم کے ساتھ ایک جنازہ کے پاس سے گزرے لوگوں نے مر نے والے کی تعریف کی اور اس کی خوبیوں کا ذکر کیا۔ آپ نے فرمایا واجب ہوئی۔ (مغفرت اور جنت) لوگ پھر دوسرے جنازے کے پاس سے گزرے اور اس کی برائی بیان کی آپ نے فرمایا واجب ہوئی (آگ یعنی دوزخ) اس کے بعد آپ نے فرمایا تم میں سے ہر ایک دوسرے پر گواہ ہے۔

قبروں کی زیارت کر نے کا بیان

محمد بن سلیمان، محمد بن عبید یزید بن کیسان، ابو حازم، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم اپنی والدہ کی قبر پر تشریف لے گئے پس آپ کو رونا آ گیا اور آپ کے ساتھ دوسرے لوگ بھی رونے لگے۔ آپ نے فرمایا میں نے اپنے رب سے اجازت چاہی کہ میں اپنی ماں کے لیے مغفرت طلب کروں مگر مجھے اس کی اجازت نہ ملی پھر میں نے اس بات کی اجازت چاہی کہ میں ان کی قبر کی زیارت کر لوں تو اس کی اجازت مل گئی کیونکہ قبروں کی زیارت موت کو یاد دلاتی ہے۔

احمد بن یونس، معرف بن واصل، محارب ابن دثار، ابن بریدہ، حضرت بریدہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ پہلے میں نے تم کو قبروں کی زیارت سے منع کیا تھا سو اب زیارت کر لیا کرو کیونکہ قبروں کی زیارت سے موت اور آخرت کی یاد دہانی ہوتی ہے۔

عورتوں کا قبروں کی زیارت کرنا ممنوع ہے

محمد بن کثیر، شعبہ، محمد بن حجادہ، ابو صالح، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے قبروں کی زیارت کر نے والی عورتوں پر لعنت فرمائی ہے۔ اس طرح قبروں پر مسجدیں بنانے والوں اور اس پر چراغ جلانے والوں پر بھی لعنت فرمائی ہے۔

جب قبروں پر سے گذرے تو کیا کہے

قعنبی ، مالک ، علاء بن عبدالرحمن ، ابو ہریرہ سے روایت ہے کہ رسول اللہ صلی اللہ علیہ و سلم قبرستان کی طرف تشریف لے گئے تو فرمایا اے مومنوں کے گھر والو تم پر سلام ہو اور خدا نے چاہا تو ہم تم سے جلد ہی ملنے والے ہیں ۔

جو شخص حالت احرام میں انتقال کر جائے اس کی تجہیز و تکفین کس طرح ہو گی

محمد بن کثیر، سفیان، عمرو بن دینار، سعید بن جبیر، حضرت ابن عباس سے روایت ہے کہ رسول اللہ صلی اللہ علیہ و آلہ و سلم کے پاس ایک شخص کو لایا گیا جس کی گردن اس کے اونٹ نے توڑ ڈالی تھی اور وہ حالت احرام ہی میں مر گیا تھا۔ آپ نے فرمایا اس کو (احرام کے) دونوں کپڑوں ہی میں دفنا دو اور بیری کے پتوں سے جوش دیئے ہوئے پانی سے اس کو غسل دو اور اس کا سر مت ڈھانپو کیونکہ اللہ تعالی اس کو قیامت کے دن تلبیہ پڑھتا ہوا اٹھائے گا۔ ابو داؤد نے کہا میں نے احمد بن حنبل سے سنا ہے وہ کہتے تھے اس حدیث میں پانچ سنتیں ہیں ایک دو کپڑوں میں کفنانا دوسرے پانی اور بیری کے پتے سے غسل دینا یعنی ہر غسل میں بیری کا پتہ شامل ہے تیسرے محرم کا سر نہ ڈھانپنا چوتھے اسے خوشبو نہ لگانا پانچویں مال میں سے کفن دینا۔

سلیمان بن حرب، محمد بن عبید، حماد، عمرو ایوب، سعید بن جبیر، حضرت ابن عباس سے اسی طرح مروی ہے۔ اس روایت میں یہ ہے کہ اسے دو کپڑوں میں کفن دو۔ ابو داؤد کہتے ہیں کہ سلیمان نے ایوب سے ثوبیہ کا لفظ اور عمر نے ثوبین کا لفظ نقل کیا ہے۔ ابو عبید نے کہا ایوب نے فی ثوبین اور عمر نے فی ثوبیہ کہا ہے اور صرف سلیمان نے یہ زیادتی نقل کی ہے کہ۔ اس کے خوشبو نہ لگاؤ۔

مسدد، حماد، ایوب، سعید بن جبیر، حضرت ابن عباس سے اسی طرح مروی ہے جس طرح سلیمان سے فی ثوبین مروی ہے۔

عثمان بن ابی شیبہ، جریر، منصور، حکم، سعد بن جبیر، حضرت ابن عباس سے روایت ہے کہ ایک احرام والے شخص کی اونٹنی نے اس کی گردن توڑ دی جس سے اس کی موت واقع ہو گئی پس اس کی میت رسول اللہ صلی اللہ علیہ و آلہ و سلم کے سامنے لائی گئی۔ آپ نے فرمایا اس کو غسل دو اور کفن دو لیکن اس کا سر نہ ڈھکو اور اس کے قریب خوشبو نہ لے جاؤ کیونکہ وہ (قیامت کے دن) لبیک کہتا ہوا اٹھے گا۔



قسم کھانے اور نذر (منت) ماننے کا بیان

جھوٹی قسم کھانے کا گناہ

محمد بن صباح، بزار، یزید بن ہارون، ہشام بن حسان، محمد بن سیرین، حضرت عمران بن حصین سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص (کسی حاکم وغیرہ کی مجلس میں) محبوس ہو کر (یا دیدہ و دانستہ) جھوٹی قسم کھالے تو وہ اپنا ٹھکانا جہنم میں بنالے۔

کسی کا مال مار نے کی خاطر (جھوٹی) قسم کھانے کا بیان

محمد بن عیسی، ہناد بن سری، ابو معاویہ، اعمش، شقیق، حضرت عبداللہ بن مسعود سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص کسی مسلمان کا مال مار نے کی غرض سے قسم کھائے گا تو وہ (قیامت کے دن) اللہ سے اس حال میں ملے گا کہ اللہ تعالی اس پر غضبناک ہو گا۔ اشعث نے کہا۔ بخدا آپ نے یہ حدیث میرے قضیہ کے سلسلہ میں ارشاد فرمائی تھی۔ صورت یہ تھی کہ میرے اور ایک یہودی کے درمیان ایک زمین مشترک تھی لیکن اس نے اس اشتراک سے انکار کر دیا تو میں رسول اللہ صلی اللہ علیہ و آلہ و سلم کی خدمت میں لے گیا۔ نبی صلی اللہ علیہ و آلہ و سلم نے مجھ سے پوچھا کہ کیا تیرے پاس کوئی گواہ ہے؟ میں نے عرض کیا نہیں آپ نے اس یہودی سے فرمایا تو قسم کھا میں نے عرض کیا یا رسول اللہ صلی اللہ علیہ و آلہ و سلم! تب تو یہ میرا سارا مال ہڑپ کر جائے گا تو اللہ تعالی نے قرآن پاک میں یہ آیت نازل فرمائی (ترجمہ) جو لوگ اللہ کے نام پر تھوڑے مال یعنی دنیا کے حصول کی خاطر قسم جھوٹی کھاتے ہیں ان کا آخرت میں کوئی حصہ نہیں۔

محمود بن خالد، فریابی، حارث بن سلیمان، کر دوس، حضرت اشعث بن قیس سے روایت ہے کہ قبیلہ کندہ اور حضر موت کے رہنے والے دو شخصوں نے نبی صلی اللہ علیہ و آلہ و سلم کی خدمت میں ایک ایسی زمین کے متعلق جھگڑا کیا جو یمن میں تھی۔ حضرمی شخص نے کہا یا رسول اللہ! وہ زمین میری ہے اس کے باپ نے مجھ سے زبردستی چھین لی تھی اب وہ زمین اس کے پاس ہے۔ آپ نے اس سے پوچھا کہ کیا تیرے پاس کوئی گواہ ہے؟ اس نے کہا۔ نہیں۔ لیکن وہ قسم کھائے اس طور پر کہ بخدا میں نہیں جانتا کہ یہ زمین اس کی ہے اور یہ کہ اس سے میرے باپ نے غصب کر لی تھی۔ یہ سن کر کندی شخص قسم کھانے کے لئے تیار ہو گیا رسول اللہ صلی اللہ علیہ و آلہ و سلم نے فرمایا جو شخص جھوٹی قسم کھا کر کسی کا مال مارے گا تو قیامت کے دن وہ اللہ تعالی سے اس حال میں ملے گا کہ اعضاء کٹے ہوئے ہوں گے۔ کندی شخص نے جب یہ وعید سنی تو بولا۔ یہ زمین واقعۃً اسی کی ہے۔

ہناد بن سری، ابو احوص، سماک، علقمہ بن وائل، حضرت وائل بن حجر سے روایت ہے کہ رسول اللہ صلی اللہ علیہ و آلہ و سلم کی خدمت میں ایک حضرمی اور ایک کندی شخص آیا۔ حضرمی نے کہا یا رسول اللہ! اس نے مجھ سے میری زمین چھین لی ہے جو میرے باپ کی تھی۔ کندہ نے کہا وہ زمین میری ہے وہ میرے قبضہ میں ہے اور میں ہی اس میں کاشت کرتا ہوں۔ اس زمین میں اس کا کوئی حق نہیں ہے یہ سن کر رسول اللہ صلی اللہ علیہ و آلہ و سلم نے حضرمی نے پوچھا کہ کیا تیرا کوئی گواہ ہے؟ اس نے کہا نہیں۔ آپ نے فرمایا تو پھر تیرے واسطے اس کی قسم ہے۔ حضرمی نے کہا۔ یا رسول اللہ صلی اللہ علیہ و آلہ و سلم! یہ فاجر شخص ہے اس کو جھوٹی قسم کھانے میں کوئی باک نہیں ہے۔ وہ کسی بات سے پرہیز نہیں کرتا۔ آپ نے فرمایا اب تیرے لیے اس کے سوا کوئی راستہ نہیں ہے کہ تو اس سے قسم لے (یعنی تو اس سے صرف قسم ہی لے سکتا ہے اگرچہ فاجر ہی کیوں نہ ہو) یہ سن کر کندی شخص قسم کھانے کے لیے چلا جب اس نے پیٹھ پھیر لی تو آپ نے فرمایا دیکھ جو شخص کسی کا مال ہڑپنے کے لیے جھوٹی قسم کھائے گا۔ وہ اللہ سے اس حال میں ملے گا کہ اللہ تعالی اس سے ناراض ہو گا اور وہ اس پر نگاہ نہ فرمائے گا۔

رسول اللہ صلی اللہ علیہ و آلہ و سلم کے منبر کے سامنے جھوٹی قسم کھانا گناہ عظیم ہے

عثمان بن ابی شیبہ، ابن نمیر، ہاشم بن ہاشم، ، عبداللہ بن نسطاس، آل کثیر بن صلت، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم نے فرمایا کوئی شخص ایسا نہیں ہے جو میرے منبر کے پاس جھوٹی قسم کھائے اگرچہ وہ ایک تازہ مسواک کے لیے ہی کیوں نہ ہو مگر یہ کہ اس نے اپنا ٹھکانا جہنم میں بنا لیا (یا یہ کہا کہ اس کے لیے دوزخ واجب ہو گئی)

غیر اللہ کی قسم کھانے کا بیان

حسن بن علی، عبدالرزاق، معمر زہری، حمید، بن عبدالرحمن، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جس نے قسم کھائی اور اپنی قسم میں یوں کہا کہ میں لات (ایک بت کا نام) کی قسم کھاتا ہوں تو اس کو چاہئے کہ لَا إِلَهَ إِلَّا اللَّهُ کہہ (کر تجدید ایمان کر) لے اور جس نے اپنے ساتھی سے یوں کہا کہ آؤ جوا کھیلیں تو اس کو چاہئے کہ وہ کوئی چیز راہ خدا میں صدقہ کرے (تاکہ اس گناہ کا کفارہ ہو جائے)۔

عبید اللہ بن معاذ، عوف، محمد بن سیرین، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا اپنے باپوں ماؤں اور بتوں کی قسم مت کھاؤ۔ بلکہ اللہ کے سوا کسی کی بھی قسم مت کھاؤ اور اللہ کی قسم بھی صرف اس صورت میں کھاؤ جب کہ تم سچے ہو۔

باپ دادا کی قسم کھانے کی ممانعت

احمد بن یونس، زہیر، عبید اللہ بن عمر، نافع، ابن عمر، حضرت عمر بن خطاب سے روایت ہے کہ ایک مرتبہ وہ رسول اللہ صلی اللہ علیہ و آلہ و سلم سے ملے اس حال میں کہ وہ (عمر) ایک قافلہ میں تھے اور (پرانی عادت کے مطابق) آباؤ اجداد کی قسم کھا رہے تھے آپ نے فرمایا اللہ تعالی تم کو آباؤ اجداد کی قسم کھانے سے منع فرمایا ہے اور اگر کسی وجہ سے قسم کہانی ہی ہو تو اللہ کی قسم کھاؤ یا پھر خاموش رہو۔

احمد بن حنبل، عبدالرزاق، معمر، زہری، سالم، حضرت عمر سے یہی حدیث ایک دوسری سند کے ساتھ مروی ہے اس میں یہ اضافہ ہے کہ پھر زندگی بھر میں نے غیر اللہ کی قسم نہ کھائی نہ اصالۃ اور نہ حکایت۔

محمد بن علاء، ادریس، حضرت سعید بن ابی عبید سے روایت ہے کہ عبداللہ بن عمر نے ایک شخص کو سنا وہ کہہ رہا تھا کہ۔ نہیں۔ قسم ہے کعبہ کہ۔ (یعنی وہ کعبہ کی قسم کھا رہا تھا) تو انہوں نے کہا میں نے رسول اللہ صلی اللہ علیہ و آلہ و سلم سے سنا۔ آپ فرماتے تھے۔ جس نے غیر اللہ کی قسم کھائی اس نے شرک کیا۔

سلیمان بن داؤد، اسماعیل بن جعفر، ابو سہیل، نافع بن مالک، عامر، حضرت طلحہ بن عبید اللہ سے ایک اعرابی کے قصہ میں مذکور ہے کہ رسول اللہ صلی اللہ علیہ و آلہ و سلم نے فرمایا قسم ہے اس کے باپ کی اس نے مراد پائی۔ اگر یہ سچا ہے تو جنت میں داخل ہو گا قسم اس کے باپ کی اگر یہ سچا ہے۔

لفظ امانت پر قسم کھانے کا بیان

احمد بن یونس، زہیر، ولید بن ثعلبہ، ابن بریدہ، حضرت بریدہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص لفظ امانت کی قسم کھائے وہ ہم میں سے نہیں ہے۔

قسم کھانے میں اپنا بچاؤ کر لینا فائدہ نہیں بخشتا

عمرو بن عوف، مسدد، ہشیم، عباد بن ابو صالح، حضرت ابو ہریرہ سے روایت ہے رسول اللہ صلی اللہ علیہ و آلہ و سلم نے فرمایا تیری قسم کا اعتبار اس چیز پر ہے جس پر تیرا ساتھی تیری تصدیق کرے۔ مسدد نے بصیغہ اخبار عبداللہ بن ابی صالح سے روایت کی ہے۔ ابو داؤد کہتے ہیں کہ عباد بن ابی صالح اور عبداللہ بن ابی صالح ایک ہی شخص کے دو نام ہیں۔

عمرو بن محمد، ابو احمد، اسرائیل، ابراہیم بن عبدالاعلی، حضرت سوید بن حنظلہ سے روایت ہے کہ ایک مرتبہ ہم رسول اللہ صلی اللہ علیہ و آلہ و سلم کے پاس جانے کے ارادہ سے نکلے ہمارے ساتھ وائل بن حجر بھی تھے۔ راستے میں ان کے ایک شخص نے ان کو روک لیا پس لوگوں نے جھوٹی قسم کھانے کو برا جانا لیکن میں نے قسم کھا لی کہ یہ میرے بھائی ہیں تو اس نے ان کو چھوڑ دیا۔ جب ہم رسول اللہ صلی اللہ علیہ و آلہ و سلم کی خدمت میں پہنچے تو میں نے سارا واقعہ آپ کے گوش گزار کیا اور عرض کیا کہ میرے ساتھیوں نے جھوٹی قسم کو برا تصور کرتے ہوئے قسم نہ کھائی لیکن میں نے قسم کھا لی کہ یہ میرے بھائی ہیں (حالانکہ نسب کے لحاظ سے یہ میرے بھائی نہیں ہیں) آپ نے فرمایا تو نے سچ ہی کہا ہے کیونکہ ایک مسلمان دوسرے مسلمان کا بھائی ہوتا ہے۔

اسلام کے سوا کسی اور ملت میں ہو جا نے کی قسم کھانا

ابو توبہ، ربیع بن نافع، معاویہ بن سلام، یحیی بن ابی کثیر، حضرت ثابت بن ضحاک سے روایت ہے کہ انھوں نے رضوان نامی درخت کے نیچے رسول اللہ صلی اللہ علیہ و آلہ و سلم سے بیعت کی تھی۔ آپ نے فرمایا جو شخص قسم کھائے اسلام کے سوا کسی دین میں داخل ہونے کی اور وہ جھوٹا ہو تو وہ ویسا ہی ہو جائے گا جیسا اس نے کہا (مثلاً کسی نے کہا اگر میں یہ کام کروں تو یہودی ہوں اور وہ اس قسم میں جھوٹا ہو تو وہ یہودی ہی ہو گا) اور جو شخص جس چیز کے ذریعہ خودکشی کرے گا تو آخرت میں اس کو اسی چیز سے عذاب دیا جائے گا اور کسی شخص پر وہ نذر لازم نہیں آتی جو اس کے اختیار میں نہ ہو۔ (مثلاً کوئی شخص کسی دوسرے شخص کی بیوی کو طلاق دینے کی نذر مان لے۔ )

اسلام کے سوا کسی اور ملت میں ہو جا نے کی قسم کھانا

احمد بن حنبل، زید بن حباب، حسین، ابن واقد، عبداللہ بن برید، حضرت بریدہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص قسم کھائے اور یوں کہے (کہ اگر میں اس طرح کا کام کروں تو) کہ میں اسلام سے بری ہوں اور وہ جھوٹا ہو تو وہ ویسا ہی ہو جائے گا جیسا کہ اس نے کہا (یعنی اسلام سے نکل جائے گا) اور اگر وہ سچا ہے تو بھی اسلام میں سلامتی کے ساتھ داخل نہ ہو سکے گا۔ (یعنی گناہ ضرور ملے گا)

جو شخص سالن نہ کھانے کی قسم کھا لے

محمد بن عیسی، یحیی بن علاء، محمد بن یحیی، حضرت یوسف بن عبداللہ بن سلام سے روایت ہے کہ میں نے رسول اللہ صلی اللہ علیہ و آلہ و سلم کو دیکھا کہ آپ نے روٹی کے ایک ٹکڑے پر کھجور رکھی اور فرمایا یہ کھجور اس روٹی کا سالن ہے۔

ہارون بن عبد اللہ، عمر بن حفص، محمد بن ابی یحیی ایک دوسری سند سے حضرت یوسف بن عبداللہ بن سلام سے اسی طرح مروی ہے۔

قسم میں انشاء اللہ لگا دینا

احمد بن حنبل، سفیان ایوب، نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے فرمایا جس نے کسی کام پر قسم کھائی پھر کہا انشاء اللہ (یعنی اگر اللہ نے چاہا) تو اس نے استثناء کیا۔

محمد بن عیسیٰ مسدد، عبدالوارث، ایوب، نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص قسم کھائے اور پھر استثناء کر دے (یعنی انشاء اللہ کہہ دے) تو وہ چاہے تو قسم کو پورا کرے اور چاہے نہ کرے تو وہ حانث نہ ہو گا۔

رسول اللہ صلی اللہ علیہ و آلہ و سلم کی قسم کس طرح کی ہوتی تھی

عبد اللہ بن محمد ابن مبارک، موسی، بن عقبہ، سالم، حضرت ابن عمر سے روایت ہے کہ نبی صلی اللہ علیہ و آلہ و سلم اکثر یوں قسم کھایا کرتے تھے۔ لَا وَمُقَلِّبِ الْقُلُوبِ (نہیں قسم ہے وَمُقَلِّبِ الْقُلُوبِ کی)۔

احمد بن حنبل، وکیع، عکرمہ، بن عمار، عاصم بن شمیخ، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم کس جب قسم میں تاکید پیش نظر ہوتی تو یوں قسم کھاتے۔ نہیں اس ذات کی قسم جس کے قبضہ میں ابو القاسم کی جان ہے۔

محمد بن عبدالعزیز، بن ابی رزمہ، زید بن ابی حباب، محمد بن ہلال، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم جب قسم کھاتے تو یوں فرماتے لا و استغفر اللہ (نہیں میں اللہ سے بخشش مانگتا ہوں)۔

حسن بن علی، ابراہیم، بن حمزہ، ابراہیم، بن مغیرہ، عبدالرحمن بن عیاش، اسود بن عبد اللہ، حضرت عاصم بن لقیط سے روایت ہے کہ لقیط بن عاصم نبی صلی اللہ علیہ و آلہ و سلم کی خدمت میں حاضر ہوئے۔ لقیط کہتے ہیں۔ کہ ہم نبی صلی اللہ علیہ و آلہ و سلم کی خدمت میں حاضر ہوئے۔ رازی نے حدیث ذکر کی اس میں یہ بھی ہے کہ نبی صلی اللہ علیہ و آلہ و سلم نے فرمایا تیرے معبود کی قسم۔

جب بھلائی دوسری جانب ہو تو قسم توڑ دینے کا بیان

سلیمان بن حرب، حماد، غیلان جریر، حضرت ابو بردہ کے والد سے روایت ہے کہ رسول اللہ صلی اللہ علیہ و آلہ و سلم نے فریاما جب میں کسی بات پر قسم کھاؤں اور بھلائی اس کے خلاف ہو تو انشاء اللہ میں اپنی قسم توڑ دوں گا اور جس میں بھلائی تھی اس کو اختیار کروں گا۔

محمد بن صباح بزار، ہشیم، یونس، منصور، حسن، عبدالرحمن بن سمرہ، حضرت عبداللہ بن سمرہ سے روایت ہے کہ نبی صلی اللہ علیہ و آلہ و سلم نے مجھ سے فرمایا اے عبداللہ بن سمرہ جب تو کسی بات پر قسم کھا لے اور بھلائی اس کے خلاف ہو تو اس بھلائی کو اختیار کر لو اور اپنی قسم کا کفارہ دو۔ ابو داؤد کہتے ہیں کہ میں نے امام احمد بن حنبل سے سنا۔ وہ قسم توڑنے سے قبل کفارہ ادا کر نے کو جائز سمجھتے تھے۔

یحیی بن خلف، عبدالاعلی، سعید، قتادہ، حسن، حضرت عبدالرحمن سے اسی طرح مروی ہے اس میں یوں ہے کہ پہلے تو کفارہ ادا کرے پھر اس بھلائی کو اختیار کر۔ ابو داؤد کہتے ہیں کہ ابو موسیٰ اشعری عدی بن حاتم اور ابو ہریرہ کی روایات جو اس موضوع پر ہیں ان میں سے تو بعض میں کفارہ قبل الحنث ہے اور بعض میں حنث قبل الکفارہ ہے۔

کیا لفظ قسم بھی یمین میں داخل ہے؟

احمد بن حنبل، سفیان، زہری، عبید اللہ، ابن عباس سے روایت ہے کہ حضرت ابو بکر صدیق نے ایک مرتبہ آپ پر قسم کھائی تو رسول اللہ نے فرمایا قسم مت کھا۔

محمد بن یحیی بن فارس، عبدالرزاق، ابن یحیی، حضرت ابن عباس سے روایت ہے کہ ابو ہریرہ کہتے ہیں کہ ایک مرتبہ ایک شخص رسول اللہ صلی اللہ علیہ و آلہ و سلم کے پاس آیا اور بولا میں نے ایک خواب دیکھا ہے رات میں۔ پھر اس نے وہ خواب بیان کیا تو ابو بکر صدیق نے اس کی تعبیر بتائی۔ آپ نے فرمایا تم نے کچھ صحیح کہا اور کچھ غلط۔ انھوں نے کہا یا رسول اللہ! میں آپ پر قسم کھاتا ہوں فدا ہوں آپ پر میرے ماں باپ۔ آپ مجھے بتا دیجئے کہ میں نے کیا غلطی کی؟ آپ نے ان سے فرمایا قسم مت کھاؤ۔

محمد بن یحیی، محمد بن کثیر، سلیمان بن کثیر، زہری، عبید اللہ، ابن عباس سے (ایک دوسری سند کے ساتھ) یہی واقعہ مروی ہے اس میں قسم کا ذکر نہیں ہے بلکہ یہ اضافہ ہے کہ آپ نے ان کی غلطی نہیں بتائی (نہ بتانے میں کوئی مصلحت ہو گی)

موسیٰ بن اسماعیل، حماد، عطاء بن سائب، ابو یحیی، حضرت ابن عباس سے روایت ہے کہ دو شخصوں نے رسول اللہ صلی اللہ علیہ و آلہ و سلم کے پاس جھگڑا کیا۔ آپ نے مدعی سے گواہ مانگا لیکن اس کے پاس کوئی گواہ نہ تھا تو آپ نے مدعی علیہ سے قسم طلب کی۔ اس نے قسم کھائی اللہ کی جس کے سوا کوئی معبود نہیں۔ تو رسول اللہ صلی اللہ علیہ و آلہ و سلم نے فرمایا بیشک تو نے کیا ہے (یعنی تو جھوٹی قسم کھا رہا ہے) لیکن اللہ تعالی نے تجھے خلوص دل کے ساتھ لَا إِلَهَ إِلَّا اللَّهُ کہنے پر بخش دیا ہے ابو داؤد کہتے ہیں کہ اس حدیث سے یہ مفہوم نکلتا ہے کہ آپ نے اس کو کفارہ کا حکم نہیں دیا۔

قسم کے کفارہ میں میں کون سا صاع معتبر ہے؟

احمد بن صالح، انس بن عیاض، عبدالرحمن بن حرملہ، ام حبیب بنت ذویب بن قیس، حضرت ام حبیب بنت ذویب سے روایت ہے کہ قبیلہ مزن کے بنی اسلم کے ایک شخص کے نکاح میں تھیں پھر انھوں نے زوجہ رسول حضرت صفیہ کے بھتیجہ سے نکاح کیا ابن حرملہ نے کہا کہ ہم کو اب حبیب نے ایک صاع دیا اور نقل کیا (اپنے دوسرے شوہر) حضرت صفیہ کے بھتیجہ سے اور انھوں نے نقل کیا حضرت صفیہ سے کہ وہ نبی صلی اللہ علیہ و آلہ و سلم کا صاع۔ انس (ابن عیاض) نے کہا کہ میں نے اس کا اندازہ کیا تو وہ ہشام بن عبدالملک کے مد سے ڈھائی مد تھا (یہی حجازی صاع کہلاتا ہے اور تمام کفارات وصدقات میں یہی معتبر ہے۔ )

مومن باندی کا بیان (جو کفارہ میں آزاد کر نے کے لائق ہو)

مسدد، یحیی، حجاج، یحیی بن ابی کثیر، ہلال بن ابی میمونہ، عطاء بن یسار، حضرت معاویہ بن حکم سلمی سے روایت ہے کہ میں نے عرض کیا یا رسول اللہ! میرے پاس ایک لونڈی ہے جس کو میں نے خوب مارا ہے۔ رسول اللہ صلی اللہ علیہ و آلہ و سلم کو مار نے کی بات بہت ناگوار گزری تو میں نے عرض کیا یا رسول اللہ! تو کیا میں اس کو آزاد کر دوں؟ آپ نے فرمایا۔ اس کو میرے پاس لے کر آ پس میں اس کو آپ کی خدمت میں لے آیا۔ آپ نے اس سے پوچھا کہ اللہ کہاں ہے؟ اس نے کہا آسمان پر۔ پھر پوچھا میں کون ہوں؟ اس نے جواب دیا۔ آپ اللہ کے رسول ہیں۔ آپ نے فرمایا تو اس کو آزاد کر دے۔ یہ مومنہ ہے۔

موسیٰ بن اسماعیل، حماد، محمد بن عمرو، ابی سلمہ، حضرت شرید سے روایت ہے کہ ان کی والدہ نے ان کو وصیت کی تھی کہ (ان کی وفات کے بعد) ان کی طرف سے ایک مومن باندی کو آزاد کریں تو وہ نبی صلی اللہ علیہ و آلہ و سلم کے پاس آئے اور عرض کیا یا رسول اللہ! میری ماں نے ایک مومن لونڈی آزاد کر نے کی وصیت کی تھی لیکن میرے پاس نوبہ کی رہنے والی ایک کالی لونڈی ہے۔ پھر بیان کیا سابقہ حدیث کی مانند۔ ابو داؤد فرماتے ہیں کہ خالد بن عبداللہ نے اس روایت کو شرید کے بغیر مرسلاً روایت کیا ہے۔

نذر ماننے کی ممانعت

عثمان بن ابی شیبہ، جریر، منصور، عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے نذر ماننے کی ممانعت شروع کی تو فرمایا نذر ماننے سے (تقدیر کی) کوئی چیز بدلی نہیں جا سکتی ہاں یہ فائدہ ضرور ہے کہ اس بہانے بخیل کا مال صرف ہو جاتا ہے۔

کسی گناہ کے کام کی منت مان لینا

قعنبی، مالک، طلحہ بن ملک، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص اللہ کی اطاعت کی نذر کرے تو اس کو چاہئے کہ اطاعت کرے اور جو شخص گناہ کی نذر مانے تو وہ گناہ نہ کرے۔

موسیٰ بن اسماعیل، وہیب، ایوب، عکرمہ، حضرت ابن عباس سے روایت ہے کہ ایک مرتبہ رسول اللہ صلی اللہ علیہ و آلہ و سلم ہم لوگوں میں خطبہ فرما رہے تھے اتنے میں آپ کی نظر ایک شخص پر پڑی جو دھوپ میں کھڑا ہوا تھا آپ نے اس کے بارے میں دریافت فرمایا تو لوگوں نے بتایا کہ یہ ابو اسرائیل ہے اس نے یہ نذر کی ہے کہ وہ کھڑا رہے گا بیٹھے گا نہیں اور نہ سایہ میں آئے گا اور نہ بولے گا اور روزہ رکھے گا آپ نے فرمایا اس سے کہو کہ کلام کرے اور سایہ میں آئے اور بیٹھے اور اپنے روزہ کو پورا کرے۔

جب گناہ کی نذر توڑے تو اس کا کفارہ ادا کرے

اسمعیل بن ابراہیم، ابو معمر، عبداللہ بن مبارک، یونس، زہری، ابو سلمہ، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے فرمایا گناہ میں نذر کا پورا کرنا جائز نہیں اور اس کا کفارہ وہی ہے جو قسم کا ہے۔ ابو داؤد فرماتے ہیں۔ کہ میں نے احمد بن شبویہ سے سنا وہ کہتے تھے کہ ابن مبارک نے فرمایا اس حدیث میں یعنی ابو سلمہ والی حدیث میں۔ پس اس سے معلوم ہوا کہ ابو سلمہ نے زہری سے نہیں سنا۔ ابو داؤد فرماتے ہیں کہ میں نے امام احمد بن حنبل کو یہ فرماتے سنا ہے کہ اس حدیث کو ہمارے سامنے کر دیا۔ ان سے دریافت کیا گیا کہ کیا آپ کے نزدیک اس حدیث کا خراب ہو جانا صحیح ہے؟ اور کہا کہ ابن ابی اویس کے علاوہ کسی اور نے بھی اسے روایت کیا ہے؟ تو انھوں نے فرمایا۔ ہاں ایوب بن سلیمان بن بلال نے اسے روایت کیا ہے۔

احمد بن محمد، ایوب بن سلیمان، ابو بکر بن ابی اویس، سلیمان بن بلال، ابن عتیق، موسیٰ بن عقبہ، ابن شہاب، سلیمان بن ارقم، یحیی بن ابی کثیر، حضرت عائشہ سے روایت ہے کہ رسول اللہ صلی اللہ علیہ و آلہ و سلم نے فرمایا گناہ میں نذر کا پورا کرنا جائز نہیں ہے اور اس کا کفارہ وہی ہے جو قسم کا ہے۔ احمد بن محمد نے فرمایا اس حدیث کی یعنی علی بن مبارک کی حدیث کی اصل سندیوں ہے یحیی ابن کثیر محمد بن زبیر ان کے والد عمران بن حصین نبی صلی اللہ علیہ و آلہ و سلم۔ احمد کی مراد یہ ہے اس حدیث میں سلیمان بن ارقم سے وہم ہوا ہے۔ اور ان سے زہری نے حاصل کر کے اس کو مرسلاً حضرت عائشہ سے روایت کر دیا۔

مسدد، یحیی بن سعید، یحیی بن سعید، عبداللہ بن زحر، ابو سعید، حضرت عقبہ بن عامر سے روایت ہے کہ انھوں نے نبی صلی اللہ علیہ و آلہ و سلم سے اپنی بہن کے متعلق دریافت کیا جنھوں نے یہ نذر مانی تھی کہ وہ ننگے سر ننگے پاؤں پیدل حج کا سفر کریں گی تو رسول اللہ صلی اللہ علیہ و آلہ و سلم نے فرمایا ان کو یہ حکم کرو کہ وہ اپنا سر ڈھانپیں اور سوار ہوں اور تین روزے رکھ لیں۔

مخلد بن خالد ، عبدالرزاق ، ابن جریج ، سعید بن ابی ایوب ، یزید بن ابی حبیب ، ابو خیر ، عقبہ بن عامر جہنی سے روایت ہے کہ ان کی بہن نے یہ منت مانی تھی کہ وہ پیدل بیت اللہ کا سفر کریں گی پس انہوں نے مجھ سے کہا کہ میں رسول اللہ صلی اللہ علیہ و سلم سے ان کا مسئلہ دریافت کروں پس میں نے آپ سے مسئلہ دریافت کیا تو آپ نے فرمایا وہ پیدل چلے ( اور جب تھک جائے ) تو سوار ہو۔

مسلم بن ابراہیم، ہشام، قتادہ، عکرمہ، حضرت ابن عباس سے روایت ہے کہ رسول اللہ صلی اللہ علیہ و آلہ و سلم کو جب یہ خبر پہنچی کہ عقبہ بن عامر بہن نے پیدل حج کر نے کی نذر مانی ہے تو رسول اللہ صلی اللہ علیہ و آلہ و سلم نے فرمایا اللہ اس کی نذر سے بے نیاز ہے اس سے کہو کہ وہ سوار ہو جائے۔ ابو داؤد فرماتے ہیں کہ اسے سعید بن ابی عروبہ نے اور اسی طرح خالد نے واسطہ عکرمہ نبی صلی اللہ علیہ و آلہ و سلم نے روایت کیا ہے۔

محمد بن مثنی، ابو ولید، ہمام، قتادہ، عکرمہ، حضرت ابن عباس سے روایت ہے کہ عقبہ بن عامر کی بہن نے پیدل بیت اللہ کا سفر کر نے کی نذر مانی تو رسول اللہ صلی اللہ علیہ و آلہ و سلم نے اس کو حکم فرمایا کہ وہ سوار ہو اور ہدی ذبح کرے۔

حجاج بن ابی یعقوب، ابو نضر، شریک، محمد بن عبدالرحمن، حضرت ابن عباس سے روایت ہے کہ رسول اللہ صلی اللہ علیہ و آلہ و سلم کے پاس ایک شخص آیا اور عرض کیا یا رسول اللہ! میری بہن نے پیدل حج کر نے کی نذر مانی ہے تو رسول اللہ صلی اللہ علیہ و آلہ و سلم نے فرمایا اللہ تعالی تیری بہن کو اس مشقت پر کچھ ثواب نہ دے گا لہذا اس کو چاہئے کہ وہ سواری پر جا کر حج کرے اور اپنی قسم کا کفارہ ادا کرے۔

مسدد، یحیی، حمید، ثابت بنانی، حضرت انس بن مالک سے روایت ہے کہ رسول اللہ صلی اللہ علیہ و آلہ و سلم نے ایک شخص کو دیکھا کہ وہ اپنے دو بیٹوں کے درمیان (ان پر سہارا دے کر) چل رہا ہے۔ آپ نے اس کو بارے میں دریافت فرمایا تو پتہ چلا کہ اس نے پیدل چلنے کی نذر مانی ہے کہ آپ نے فرمایا اللہ تعالی تو اس سے بے پرواہ ہے کہ یہ اپنی جان کو تکلیف میں مبتلا کر اور آپ نے اس کو سوار ہونے کا حکم فرمایا۔

جو شخص یہ منت مانے کہ وہ بیت المقدس میں نماز پڑھے گا

موسیٰ بن اسماعیل، حماد، حبیب، عطاء بن ابی رباح، حضرت جابر بن عبداللہ سے روایت ہے کہ فتح مکہ کے دن ایک شخص کھڑا ہوا اور عرض کیا یا رسول اللہ! میں نے منت مانی تھی کہ اگر اللہ تعالی آپ کے لیے مکہ فتح فرما دے تو میں بیت المقدس میں جا کر دو رکعت نماز پڑھوں گا۔ آپ نے فرمایا اسی جگہ پڑھ لے (یعنی یہیں مسجد حرام میں پڑھ لے کیونکہ یہ اس سے افضل بھی ہے اور آسان بھی) اس نے دوبارہ اپنے سوال کو دہرایا۔ آپ نے پھر وہی جواب دیا کہ یہیں پڑھ لے اس نے تیسری مرتبہ پھر وہی سوال کیا تو آپ نے فرمایا اب تجھے اختیار ہے۔

مخلد بن خالد، ابو عاصم، عباس روح، ابن جریج، یونس بن حکم، بن ابی سفیان، حضرت عمر بن عبدالرحمن بن عوف نے چند صحابہ سے اسی کو سنا ہے اس میں یہ ہے کہ رسول اللہ صلی اللہ علیہ و آلہ و سلم نے فرمایا قسم ہے اس ذات کی جس نے محمد کو سچائی کے ساتھ مبعوث فرمایا ہے اگر یہیں (مسجد حرام میں) نماز پڑھ لینا تو یہ تیری نماز بیت المقدس میں نماز پڑھنے سے کافی ہو جاتی (یعنی تجھے بیت المقدس میں جا کر نماز پڑھنے کی ضرورت نہ رہتی۔) ابو داؤد کہتے ہیں کہ اس حدیث کو انصاری نے ابن جریج سے روایت کیا تو کہا۔ جعفر بن عمر اور کہا عمر بن حیہ اور کہا کہ انھوں نے بواسطہ عبدالرحمن بن عوف چند صحابہ نے رسول اللہ صلی اللہ علیہ و آلہ و سلم سے اسے روایت کیا ہے

میت کی طرف سے کسی دوسرے کیلئے نذر پوری کر نے کا بیان

قعنبی، مالک، ابن شہاب، عبید اللہ بن عبد اللہ، حضرت عبداللہ بن عباس سے روایت ہے کہ سعد بن عبادہ نے نبی صلی اللہ علیہ و آلہ و سلم سے یہ مسئلہ دریافت کیا کہ میری والدہ کا انتقال ہو گیا ہے اور ان پر ایک نذر واجب تھی جس کو وہ پورا نہ کر سکیں آپ نے فرمایا ان کو طرف سے تم پورا کرو۔

عمرو بن عون، ہشیم، ابی بشر، سعید بن جبیر، حضرت ابن عباس سے روایت ہے کہ ایک عورت نے سمندر کا سفر کرتے ہوئے یہ منت مانی کہ اگر اللہ تعالی اس کو صحیح و سالم پہنچا دے گا تو وہ ایک ماہ کے روزے رکھے گی اللہ نے اسے صحیح و سالم پہنچا دیا لیکن وہ روزے رکھنے سے قبل ہی انتقال کر گئی پس اس کی بیٹی یا بہن۔ رسول اللہ صلی اللہ علیہ و آلہ و سلم کے پاس آئی (اور مسئلہ دریافت کیا تو) آپ نے اس کو اس کی طرف سے روزے رکھنے کا حکم فرمایا۔

احمد بن یونس، زہیر عبداللہ بن عطاء، عبداللہ بن بریدہ، حضرت بریدہ سے روایت ہے کہ نبی صلی اللہ علیہ و آلہ و سلم کے پاس ایک عورت آئی اور عرض کیا یا رسول اللہ! میں نے اپنی والدہ کو ایک باندی صدقہ کی تھی اور اب ان کا انتقال ہو گیا ہے اور ترکہ میں وہی باندی چھوڑی۔ آپ نے فرمایا تجھے ثواب حاصل ہو گیا اور اب وہ باندی تجھ کو میراث میں مل گئی ہے وہ عورت بولی میری ماں پر ایک ماہ کے روزے واجب تھے اور اب ان کو انتقال ہو چکا ہے (اب میں ان کا کیا کروں؟) راوی نے حدیث عمر کی طرح روایت کیا (یعنی جو جواب پہلی حدیث میں گزر چکا ہے کہ اب اپنی ماں کی طرف سے تو روزے رکھ)۔

اس کا بیان کہ نذر کا پورا کرنا ضروری ہے

مسدد حارث، بن عبید، عبید اللہ بن اخنس، عمر بن شعیب، حضرت عبداللہ بن عمرو سے روایت ہے کہ رسول اللہ صلی اللہ علیہ و آلہ و سلم کے پاس ایک عورت آئی اور بولی یا رسول اللہ! میں نے یہ منت مانی تھی کہ جب آپ جہاد سے واپس تشریف لائیں گے تو میں آپ کے سامنے دف بجاؤں گی۔ آپ نے فرمایا تو اپنی نذر پوری کر۔ پھر اس نے عرض کیا کہ میں نے فلاں جگہ پر۔۔ جہاں زمانہ جاہلیت میں لوگ جانور ذبح کیا کرتے تھے۔ قربانی کروں گی۔ آپ نے پوچھا کہ کیا تو بت کے لئے قربانی کرے گی؟ اس نے کہا نہیں آپ نے پھر دریافت فرمایا کیا غیر اللہ کے لیے قربانی کرے گی؟ اس نے کہا نہیں تب آپ نے فرمایا پھر تو اپنی نذر پوری کر۔

داؤد بن رشید، شعیب بن اسحاق یحیی بن ابو کثیر، ابو قلابہ، حضرت ثابت بن ضحاک سے روایت ہے کہ رسول اللہ صلی اللہ علیہ و آلہ و سلم کے زمانے میں ایک شخص نے یہ نذر مانی کہ وہ مقام بوانہ میں ایک اونٹ ذبح کرے گا۔ وہ شخص رسول اللہ صلی اللہ علیہ و آلہ و سلم کے پاس آیا اور عرض کیا یا رسول اللہ! میں نے بوانہ میں ایک اونٹ ذبح کر نے کی نذر مانی ہے۔ آپ نے صحابہ کرام سے پوچھا کہ کیا بوانہ میں زمانہ جاہلیت کے بتوں میں سے کوئی بت تھا جس کی وہاں پوجا کی جاتی تھی؟ صحابہ نے عرض کیا نہیں پھر آپ نے پوچھا کیا وہاں کفار کا کوئی میلہ لگتا تھا؟ عرض کیا نہیں تو رسول اللہ صلی اللہ علیہ و آلہ و سلم نے اس شخص کی طرف متوجہ ہو کر فرمایا کہ تو اپنی نذر پوری کر کیونکہ گناہ میں نذر کا پورا کرنا جائز نہیں ہے اور اس چیز میں نذر لازم نہیں آتی جس میں انسان کا کوئی اختیار نہ ہو۔

آدمی کو جس بات کا اختیار نہیں اس کی نذر کرنا

سلیمان بن حرب، محمد بن عیسی، حماد، ایوب، ابو قلابہ، ابی مہلب، حضرت عمران بن حصین سے روایت ہے کہ عضباء نبی عقیل میں سے ایک شخص کی اونٹنی تھی اور یہ اونٹنی ان جانوروں میں سے تھی جو (انتظام کی غرض سے) حاجیوں کے آگے جاتی تھی پھر وہ شخص (یعنی عضباء کا مالک جنگ میں) قیدی بنا لیا گیا اور رسول اللہ صلی اللہ علیہ و آلہ و سلم کے سامنے باندھ کر لایا گیا۔ اس وقت آپ ایک گدھے پر سوار تھے جس پر ایک چادر پڑی ہوئی تھی وہ شخص بولا اے محمد! تم مجھ کو کس جرم میں پکڑتے ہو اور اس جانور کو جو حاجیوں کے آگے جاتا ہے؟ آپ نے فرمایا ہم تجھ کو تیرے حلیف قبیلہ ثقیف کے جرم میں پکڑتے ہیں۔ راوی کہتے ہیں کہ قبیلہ ثقیف نے اصحاب رسول میں سے دو شخصوں کو قید کیا ہوا تھا۔ اس نے دوران گفتگو یہ بھی کہا کہ میں تو مسلمان ہوں یا یہ کہا کہ اب میں اسلام لے آیا ہوں لیکن آپ آگے بڑھ گئے۔ ابو داؤد کہتے ہیں کہ حدیث کا یہ ٹکڑا کہ آپ آگے بڑھ گئے۔ میں نے محمد بن عیسیٰ سے سمجھا ہے (سلیمان بن حرب سے نہیں) (جب آپ آگے بڑھ گئے) تو اس شخص نے آپ کو پکارا اے محمد! اے محمد!۔ عمران کہتے ہیں کہ آپ بڑے رحم دل اور نرم مزاج تھے۔۔ آپ اس کی آواز سن کر اس کے پاس تشریف لائے اور پوچھا کیا بات ہے؟ بولا میں مسلمان ہوں۔ آپ نے فرمایا۔ اگر تو یہی بات اس وقت کہتا جب تو اپنے اختیار میں تھا (یعنی گرفتار نہ ہوا تھا) تو بلاشبہ تو نے پوری کامیابی حاصل کر لی تھی۔۔ ابو داؤد کہتے ہیں کہ میں پھر حدیث سلیمان کی طرف لوٹتا ہوں۔ وہ شخص بولا اے محمد! میں بھوکا ہوں مجھے کھانا کلائیے میں پیاسا ہوں مجھے پانی پلایئے۔ آپ نے فرمایا یہی تیرا مقصد تھا یا یہ فرمایا کہ یہی اس کا مقصد تھا راوی کہتے ہیں کہ ان دو شخصوں کے بدلہ میں (جو بنی ثقیف کی قید میں تھے) اپنی سواری کے لیے رکھ لی۔ پھر مشرکین نے مدینہ کے جانوروں پر ڈاکہ ڈالا اور عضباء کو لے گئے اور جاتے جاتے ایک مسلمان عورت کو بھی اٹھا لے گئے۔ جب رات ہوتی تو وہ اپنے اونٹوں کو آرام کے لئے میدان میں چھوڑ دیتے۔ ایک رات جب وہ سب گہری نیند سو گئے تو وہ مسلمان عورت اٹھی تاکہ چپکے سے کسی اونٹ پر سوار ہو کر بھاگ نکلے) پھر وہ جس اونٹ پر بھی ہاتھ رکھتی تو وہ آواز نکالتا یہاں تک کہ وہ عضباء کے پاس آئی تو دیکھا کہ وہ نہایت شریف اور سواری میں ماہر اونٹنی ہے تو وہ اس پر سوار ہو گئی پھر اس نے اللہ سے یہ منت مانی کہ اگر اس نے اس کو (مشرکین سے) نجات دے دی تو وہ اس اونٹنی کو قربان کر دے گی جب وہ مدینہ پہنچی تو لوگوں نے پہچان لیا کہ یہ تو حضور صلی اللہ علیہ و آلہ و سلم کی اونٹنی ہے آپ کو اس کو خبر کی گئی تو آپ نے اس کو بلا بھیجا۔ وہ آئی اور بتایا کہ میں نے اس اونٹنی کو ذبح کر نے کی نذر مانی ہے۔ آپ نے فرمایا تو نے اس اونٹنی کو برا بدلہ دینا چاہا۔ اگر اللہ نے تجھ کو اس اونٹنی کی پشت پر نجات بخشی تو کیا اس کا بدلہ یہی ہے کہ اس کو ذبح کر ڈالے؟ فرمایا اس نذر کا پورا کرنا جائز نہیں جس میں اللہ کی نافرمانی ہو یا ایسی نذر ہو جو آدمی کے اختیار میں نہ ہو۔ ابو داؤد کہتے ہیں کہ یہ عورت حضرت ابو ذر کی بیوی تھیں۔

اپنا سارا مال راہ خدا میں صدقہ کر نے کی نذر کرنا

سلیمان بن داؤد، بن سرح، ابن وہب، یونس، ابن شہاب، عبدالرحمن بن عبداللہ بن کعب بن مالک، عبداللہ بن کعب بن مالک، حضرت کعب بن مالک سے روایت ہے کہ میں نے عرض کیا یا رسول اللہ! میری توبہ یہ ہے کہ میں اپنا تمام مال کو اللہ و رسول کے لیے صدقہ کر کے اس سے الگ ہو جاؤ۔ آپ نے فرمایا کچھ مال اپنے لئے بھی رکھو کیونکہ یہ تمھارے حق میں بہتر ہے۔ وہ کہتے ہیں کہ پھر میں نے عرض کیا کہ ٹھیک ہے میرا جو حصہ خیبر میں ہے وہ میں اپنے لیے رکھ لیتا ہوں۔

محمد بن یحیی، حسن بن ربیع، ادریس، ابن اسحاق عبدالرحمن بن عبید اللہ بن کعب، حضرت کعب بن مالک سے اسی قصہ میں ایک روایت یوں بھی ہے کہ وہ کہتے ہیں میں نے عرض کیا یا رسول اللہ! اللہ سے میری توبہ یہ ہو گی کہ میں اپنے تمام مال سے الگ ہو جاؤں اور اس تمام مال کو اللہ رسول کے لیے صدقہ کر دوں۔ آپ نے فرمایا ایسا مت کرو میں نے عرض کیا اچھا تو پھر آدھا مال صدقہ کروں۔ آپ نے فرمایا۔ ایسا بھی مت کرو۔ میں نے پھر عرض کیا تو پھر میں تہائی مال صدقہ کیے دیتا ہوں آپ نے فرمایا ہاں یہ ٹھیک ہے۔ پس میں نے خیبر والا حصہ اپنے لیے رکھ لیا۔ (اور باقی تمام مال صدقہ کر دیا۔ )

زمانہء جاہلیت کی مانی ہوئی منت اسلام لانے کے بعد بھی پوری کی جائے گی

احمد بن حنبل، یحیی، عبید اللہ، نافع، حضرت عمر سے روایت ہے کہ میں نے عرض کیا یا رسول اللہ صلی اللہ علیہ و آلہ و سلم! میں نے زمانہ جاہلیت میں یہ منت مانی تھی کہ میں ایک رات کے لیے مسجد حرام میں اعتکاف کروں گا۔ آپ نے فرمایا تو پھر اپنی منت پوری کرو۔

غیر معین نذر ماننے کا بیان

ہارون بن عباد، ابو بکر، ابن عباس، محمد مغیرہ، کعب بن علمقہ، ابی خیر، عقبہ بن عامر سے روایت ہے کہ رسول اللہ صلی اللہ علیہ و آلہ و سلم نے فرمایا نذر کا کفارہ وہی ہے جو قسم کا ہے۔

محمد بن عوف، سعید بن حکم، یحیی، ابن ایوب، کعب بن علمقہ، ابن شماسہ، حضرت عقبہ بن عامر سے (ایک دوسری سند کے ساتھ) اسی طرح مروی ہے۔

یمین لغوکا بیان

حمید بن مسعدہ، حسان، ابراہیم، حضرت عطاء نے یمین لغو کی تعریف حضرت عائشہ سے روایت کی ہے وہ فرماتی ہیں کہ رسول اللہ صلی اللہ علیہ و آلہ و سلم نے فرمایا یمین لغو آدمی کا وہ کلام ہے جو وہ اپنے گھر میں (تکیہ کلام کے طور پر) بولتا رہتا ہے مثلاً ہاں بخدا نہیں بخدا۔ ابو داؤد کہتے ہیں کہ ابراہیم سنار کو ابو مسلم نے فرندس میں قتل کیا تھا اور ابراہیم کی حالت یہ تھی کہ اگر ہتھوڑی ہوئی ہے اور اذان کی آواز آ گئی تو مار نے سے پہلے اسے چھوڑ دیتے تھے۔ ابو داؤد کہتے ہیں کہ اس حدیث کو داؤد بن ابی الفرات نے ابراہیم سے حضرت عائشہ پر موقوف کیا ہے۔ اسی طرح زہری عبدالملک بن ابی سلمہ اور مالک بن مغول ان سب حضرات نے عطاء کی سند سے حضرت عائشہ پر موقوف کیا ہے۔

جو شخص یہ قسم کھائے کہ وہ کھانا نہیں کھائے گا

مومل، بن ہشام، اسماعیل، جریری، عثمان ابی سلیل، حضرت عبدالرحمن بن ابو بکر سے روایت ہے ہمارے گھر چند مہمان آئے ابو بکر رات کو حضور صلی اللہ علیہ و آلہ و سلم کی خدمت میں جایا کرتے تھے تو وہ ہم سے کہہ گئے کہ میں تو مہمان کے فارغ ہونے کے بعد آؤں گا (یعنی تم انھیں کھانا وغیرہ کھلا دینا میرا انتظار نہ کرنا) سو عبدالرحمن کھانا لے کر آئے لیکن مہمان نے کہا کہ ہم تو ابو بکر کے آنے سے پہلے نہ کھائیں گے پھر ابو بکر آئے اور مہمان کے متعلق دریافت کیا کہ کیا تم نے انھیں کھانا کھلا دیا؟ میں نے عرض کیا میں تو کھانا لے کر گیا تھا لیکن انھوں نے آپ کے بغیر کھانے سے انکار کر دیا۔ مہمانوں نے میری تصدیق کی۔ حضرت ابو بکر نے مہمانوں سے فرمایا تم نے کیوں منع کیا انھوں نے کہا آپ کی وجہ سے۔ ابو بکر نے کہا بخدا میں تو آج رات کا کھانا نہیں کھاؤں گا۔ مہمانوں نے کہا جب تک آپ نہ کھائیں گے ہم بھی نہ کھائیں گے ابو بکر نے کہا ایسی بری رات میں نے کبھی نہ دیکھی تھی پھر فرمایا کھانا لاؤ جب کھانا آ گیا تو آپ نے بسم اللہ کہہ کر کھانا شروع کر دیا۔ اور مہمانوں نے بھی شروع کیا عبدالرحمن کہتے ہیں کہ مجھے پتہ چلا کہ صبح کو جا کر ابو بکر نے یہ واقعہ حضرت صلی اللہ علیہ و آلہ و سلم سے عرض کیا تو آپ نے فرمایا تم بڑے نیک اور راست باز ہو۔

ابن مثنی، سالم بن نوح، عبدالاعلی، جریری، حضرت عبدالرحمن بن ابو بکر سے اسی طرح مروی ہے اس حدیث میں سالم کے واسطہ سے یہ اضافہ ہے کہ مجھے یہ معلوم نہیں کہ ابو بکر نے اس قسم کا کفارہ دیا یا نہیں۔

قطع رحم کی قسم کھانے کا بیان !

محمد بن منہال، یزید بن زریع، حبیب، عمر بن شعیب، سعید بن مسیب سے روایت ہے کہ انصار میں دو بھائی تھے جن کے درمیان تقسیم میراث کا مسئلہ تھا جب ایک بھائی جن نے دوسرے بھائی سے تقسیم کر نے کو کہا تو اس نے جواب دیا کہ اگر تو نے مجھ سے دوبارہ میراث تقسیم کر نے کو کہا تو میرا تمام مال کعبہ کے لیے وقف ہے حضرت عمر نے اس سے فرمایا کعبہ تیرے مال کا محتاج نہیں ہے اپنی قسم کا کفارہ دے اور اپنے بھائی سے تقسیم میراث کی بات کر کیونکہ میں نے رسول اللہ صلی اللہ علیہ و آلہ و سلم سے سنا ہے آپ فرماتے تھے کہ اللہ کی نافرمانی میں تجھ پر نہ قسم کا پورا کرنا واجب ہی اور نہ نذر کا اور نہ ہی نذر و قسم ایسی چیز میں معتبر ہے جس پر اختیار نہیں۔

کلام کر نے کے بعد انشاء اللہ کہنے کا بیان

قتیبہ بن سعید، شریک، سماک، حضرت عکرمہ سے روایت ہے کہ رسول اللہ صلی اللہ علیہ و آلہ و سلم نے فرمایا۔ بخدا میں قریش سے جہاد کروں گا۔ بخدا میں قریش سے جہاد کروں گا۔ بخدا میں قریش سے جہاد کروں گا۔ اس کے بعد آپ نے فرمایا انشاء اللہ! ابو داؤد کہتے ہیں کہ اس روایت کو بہت سے حضرات نے بواسطہ شریک بسند سماک بروایت عکرمہ حضرت ابن عباس سے مسنداً روایت کیا ہے۔

محمد بن علاء، بن بشر، مسعد بن سماک، حضرت عکرمہ سے مرفوعاً روایت ہے کہ رسول اللہ صلی اللہ علیہ و آلہ و سلم نے فرمایا بخدا میں قریش سے جہاد کروں گا۔ پھر فرمایا انشاءاللہ۔ پھر فرمایا میں قریش سے جہاد کروں گا انشاء اللہ تعالی پھر فرمایا میں قریش سے جہاد کروں گا۔ اس کے بعد آپ خاموش ہو گئے اور پھر فرمایا انشاءاللہ ابو داؤد کہتے ہیں کہ ولید بن مسلم نے بواسطہ شریک اس روایت میں یہ زیادتی کی ہے کہ۔ پھر آپ نے ان سے جہاد نہیں کیا۔

منذر بن ولید، عبداللہ بن بکر، عبید اللہ بن اخنس، حضرت عمرو بن شعیب ان کے والد ان کے دادا سے روایت ہے کہ رسول اللہ صلی اللہ علیہ و آلہ و سلم نے فرمایا جو چیز انسان کے اختیار میں نہ ہو یا اللہ کی نافرمانی ہو یا رشتہ کو توڑنے والی ہو۔ ایسی چیز میں نہ نذر ہے اور نہ قسم۔ اور جو شخص قسم کھا لے پھر اس کے خلاف میں بھلائی نظر آئے تو اس قسم کو چھوڑ کر بھلائی کو اختیار کر لینا چاہئے۔ کیونکہ ایسی قسم کا چھوڑ دینا ہی اس کا کفارہ ہے۔

جو شخص ایسی بات کی نذر کر لے جس کو پورا نہ کر سکتا ہو

جعفر بن مسافر، ابن ابی فدیک، طلحہ بن یحیی، عبداللہ بن سعد، بن ابی ہند بکیر، بن عبداللہ بن اشج، کریب، حضرت ابن عباس سے روایت ہے کہ رسول اللہ صلی اللہ علیہ و آلہ و سلم نے فرمایا جو شخص نذر مانے مگر اس کا نام نہ لے تو اس پر قسم والا کفارہ ہے۔ اور جو شخص گناہ کے کام کی نذر مانے تو اس کا بھی وہی کفارہ ہے جو قسم کا ہے اور جو شخص ایسی نذر مانے جس کو پوری کر نے کی وہ طاقت نہ رکھتا ہو تو اس کو بھی وہی کفارہ ہے جو جسم کا ہے اور جو شخص ایسی نذر مانے جسے پورا کر سکتا ہو تو ایسی نذر کو پورا کرنا چاہئے۔ ابو داؤد کہتے ہیں کہ اس حدیث کو وکیع اور دوسرے حضرات نے بواسطہ عبداللہ بن سعید ابن عباس پر موقوف روایت کیا ہے۔ قسم اور نذر کا بیان ختم ہوا۔



خرید و فروخت کا بیان

تجارت میں جھوٹ سچ بہت ہوتا ہے

مسدد، ابو معاویہ، اعمش، ابو وائل، حضرت قیس بن ابی غرزہ سے روایت ہے کہ عہد رسالت میں ہم لوگوں (سوداگروں) کو سماسرہ (یعنی دلال) کہا جاتا تھا۔ پھر رسول اللہ صلی اللہ علیہ و آلہ و سلم ہمارے پاس تشریف لائے تو آپ نے ہمارا پہلے سے بہتر نام تجویز فرمایا۔ (آپ نے ہمیں مخاطب کرتے ہوئے فرمایا) اے تاجرو! تجارت میں بیکار باتیں اور قسما قسمی ہوتی ہے لہذا اپنی تجارت کو صدقہ کے ساتھ ملاؤ۔

حسین بن عیسی، ، حامد بن یحیی، عبداللہ بن محمد، سفیان، جامع بن ابی راشد، عبدالملک، بن اعین، حضرت قیس بن ابی غرزہ سے اسی مفہوم کی ایک روایت اور ہے جس میں یہ ہے کہ آپ نے فرمایا تجارت میں جھوٹ اور قسم کا اتفاق ہو جاتا ہے۔ اور عبداللہ بن محمد زہری نے روایت کیا۔ جھوٹ اور بیکار و فضول بات کا اتفاق ہو جاتا ہے۔ لہذا کفارہ کے طور پر صدقہ دیا کرو

کان سے کوئی چیز نکالنے کا بیان

عبد اللہ بن مسلمہ، قعنبی، عبدالعزیز یعنی بن محمد، عمرو ابن ابی عمرو عکرمہ، حضرت ابن عباس سے روایت ہے کہ ایک شخص نے اپنے قرض دار کو پکڑا جس پر اس کے دس دینار تھے۔ قرض خواہ نے کہا۔ بخدا میں تجھے اس وقت تک نہ چھوڑوں گا جب تک کہ تو میرا قرض ادا نہ کر دے یا کسی کو ضامن نہ بنا دے اس کی یہ بات سن کر رسول اللہ صلی اللہ علیہ و آلہ و سلم نے اس کی ضمانت لے لی۔ اس کے بعد وہ شخص اپنی مقررہ میعاد پر حاضر خدمت ہو گیا اور جس چیز کا وعدہ کیا تھا وہ لے کر آیا۔ آپ نے اس سے پوچھا تو یہ سونا کہاں سے لایا؟ اس نے کہا کان سے نکالا۔ آپ نے فرمایا ہمیں اس کی ضرورت نہیں اور نہ ہی اس میں کوئی بھلائی ہے۔ پس رسول اللہ صلی اللہ علیہ و آلہ و سلم نے اس کی طرف سے قرض ادا فرمایا۔

شبہات سے بچنا بہتر ہے !

احمد بن یونس، ابو شہاب، ابن عون، شعبی، حضرت نعمان بن بشیر سے روایت ہے کہ میں نے رسول اللہ صلی اللہ علیہ و آلہ و سلم سے سنا۔ آپ نے فرماتے تھے کہ حلال بھی واضح ہے اور حرام بھی واضح ہے اور ان دونوں کے درمیان مشتبہ چیزیں ہیں۔ میں اس کی ایک مثال بیان کرتا ہوں۔ اللہ تعالی نے ایک حد باندھی ہے اور اللہ کی حد اس کے حرام کردہ امور ہیں اور جو شخص حد کے آس پاس اپنے جانوروں کو چرائے گا اور اس کا امکان ہے کہ اس کا کوئی جانور حد کے اندر چلا جائے۔ اس طرح جو شخص مشتبہ امور کا ارتکاب کرے گا تو ڈر ہے کہ وہ حرام میں مبتلا نہ ہو جائے۔

ابراہیم بن موسیٰ رازی ، عیسیٰ ، زکریا ، عامر شعبی ، نعمان بن بشیر سے یہی روایت یہ دوسری سند کے ساتھ مذکور ہے اس میں یہ ہے کہ آپ نے فرمایا حلال و حرام امور کے درمیان کچھ مشتبہ امور ہیں جن سے اکثر لوگ ناواقف ہیں پس جس شخص نے اپنے آپ کو مشتبہ امور سے بچالیا تو اپنے دین کو اور اپنی آبرو کو بچالیا اور جو شخص مشتبہ امور میں پڑا وہ آخر کار حرام میں مبتلا ہوا

محمد بن عیسی، ہشیم، عباد، بن راشد، سعید بن ابی خیرہ، حسن، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا لوگوں پر ایک ایسا زمانہ بھی آئے گا جب کوئی شخص سود کھائے بغیر نہ رہے گا اور اگر وہ سود نہ بھی کھائے گا تو اس کے دھوئیں سے تو بچا نہ رہیگا۔ ابن عیسیٰ کے الفاظ یہ ہیں کہ وہ اس کے غبار سے تو بچا نہ رہے گا۔

محمد بن علاء، ابن ادریس، عاصم، کلیب ایک انصاری شخص سے روایت ہے کہ ہم رسول اللہ صلی اللہ علیہ و آلہ و سلم کے ساتھ ایک جنازہ میں گئے میں نے دیکھا کہ آپ قبر کے پاس کھڑے ہوئے قبر کھود نے والے کو تعلیم دے رہے ہیں کہ پائنتی کی طرف ذرا اور کھول سر کی طرف ذرا اور کشادہ کر۔ جب آپ تدفین سے فارغ ہو کر لوٹے تو دعوت کر نے والی عورت کی طرف سے ایک شخص آپ کو بلا نے آیا آپ اس کے گھر تشریف لے گئے۔ کھانا لایا گیا تو پہلے آپ نے کھانے کے لیے ہاتھ بڑھایا اس کے بعد دوسرے لوگوں نے ہاتھ بڑھایا اور کھانا شروع کر دیا ہمارے بزرگوں نے حضور صلی اللہ علیہ و آلہ و سلم کو دیکھا کہ آپ ایک ہی لقمہ کو چبا رہے ہیں لیکن نگلتے نہیں اس کے بعد آپ نے فرمایا مجھے ایسا معلوم ہوتا ہے کہ یہ گوشت ایسی بکری کا ہے جو مالک کی مرضی کے بغیر حاصل کی گئی ہے یہ سن کر اس عورت نے کہلوایا کہ یا رسول اللہ! میں نے نقیع (بکریوں کا بازار) میں اپنا ایک آدمی بکری کی خریداری کے لیے بھیجا لیکن وہاں بکری نہ ملی تو میں نے اپنے پڑوس کے پاس کہلا بھیجا کہ جو بکری تم نے خریدی ہے وہ اسی قیمت پر مجھ کو دے دو۔ اتفاق سے وہ پڑوسی بھی اپنے گھر میں موجود نہ تھا۔ میں نے اس کی بیوی سے کہلا بھیجا تو اس نے وہ بکری میرے پاس بھیج دی۔ آپ نے فرمایا یہ گوشت قیدیوں کو کھلا دے۔

سود لینے اور دینے والے پر اللہ کی لعنت ہے

احمد بن یونس، زہیر، سماک، عبدالرحمن بن عبداللہ بن مسعود، حضرت عبداللہ بن مسعود سے روایت ہے کہ رسول اللہ صلی اللہ علیہ و آلہ و سلم نے لعنت فرمائی ہے سود کھانے والے پر (سود لینے والے پر) اور سود کھلانے والے پر (سود دینے والے پر) اور اس کے گواہ پر اس کی دستاویز لکھنے والے پر۔

سود معاف کر دینے کا بیان

مسدد، ابو احوص، شبیب بن غرقدہ، سلیمان بن عمرو، حضرت عمر سے روایت ہے کہ میں نے رسول اللہ صلی اللہ علیہ و آلہ و سلم سے سنا آپ نے حجۃ الوداع کے موقع پر ارشاد فرمایا آگاہ ہو جاؤ۔ زمانہ جاہلیت کے جتنے سود تھے وہ سب ساقط ہو گئے ہیں (یعنی معاف ہو گئے ہیں) تم صرف اپنے اصل مال وصول کر لو۔ نہ تم ظلم کرو اور نہ تم پر ظلم کیا جائے (یعنی نہ سود دو اور نہ لو اسی طرح زمانہ جاہلیت کے جتنے خون تھے۔ وہ بھی سب معاف ہو گئے ہیں اور ان خونوں میں سے سب سے پہلے میں حارث بن عبدالمطلب کا خون معاف کرتا ہوں جو بنی لیث میں دودھ پیتا تھا اور اس کو ہذیل کے لوگوں نے مار ڈالا تھا۔

احمد بن عمرو بن سرح، ابن وہب، احمد بن صالح، عنبسہ، یونس ابن شہاب، حضرت ابو ہریرہ سے روایت ہے کہ میں نے رسول اللہ صلی اللہ علیہ و آلہ و سلم سے سنا ہے آپ فرماتے تھے قسم اسباب کو رواج دینے کا اور برکت کو مٹانے کا سبب ہے۔ ابن سرح نے کہا۔ کمائی کو مٹانے کا سبب ہے۔ اور ابن سرح نے۔ عن سعید بن المسیب عن ابی ہریرۃ عن النبی صلی اللہ علیہ و سلم کہا ہے۔

تول میں جھکتا ہوا تولنا اور مزدوری لے کر مال تولنا

عبید اللہ بن معاذ، سفیان، سماک، بن حرب، سوید بن سوید، حضرت سوید بن قیس سے روایت ہے کہ میں نے اور مخرفہ عبدی نے ہجر (ایک مقام کا نام) سے بیچنے کے لیے کپڑا خریدا پھر ہم اس کو مکہ میں لائے اتنے میں رسول اللہ صلی اللہ علیہ و آلہ و سلم پاپیادہ تشریف لائے آپ نے ہم سے ایک پاجامہ کا سودا کیا تو ہم نے اس کو آپ کے ہاتھ فروخت کر دیا اس جگہ ایک شخص مزدوری پر تول رہا تھا۔ آپ نے اس سے فرمایا تو تول لیکن ذرا جھکتا ہوا تول۔

حفص بن عمر، مسلم بن ابراہیم، شعبہ، سماک بن حرب حضرت ابو صفوان بن عمیر سے روایت ہے کہ ہجرت سے قبل میں آپ کے پاس مکہ میں حاضر ہوا۔ پھر راوی نے سابقہ حدیث ذکر کی۔ لیکن اس میں مزدوری پر تولنے کا ذکر نہیں ہے۔ ابو داؤد فرماتے ہیں کہ اسے قیس نے بھی سفیان کی طرح روایت کیا ہے اور قول سفیان ہی کا معتبر ہے۔

ابن ابی رزمہ ان کے والد سے روایت ہے کہ ایک شخص نے شعبہ سے کہا کہ سفیان نے تم سے مختلف سند بیان کی ہے۔ انھوں نے کہا تو نے تو میرا دماغ کھا لیا۔ ابو داؤد نے کہا مجھے یحیی بن معین سے یہ بات پہنچی ہے کہ وہ کہا کرتے تھے کہ جو شخص سفیان کے خلاف کرے تو قول سفیان ہی کا معتبر قرار پائے گا۔

احمد بن حنبل، وکیع، شعبہ، سفیان، شعبہ سے روایت ہے کہ سفیان کا حافظہ مجھ سے زیادہ قوی تھا۔

ناپ میں مدینہ والوں کا ناپ معتبر ہے اور تول میں مکہ والوں کا تول

عثمان بن ابی شیبہ، ابن دکین، سفیان حنظلہ، طاؤس، ابن عمر سے روایت ہے کہ رسول اللہ صلی اللہ علیہ و آلہ و سلم نے فرمایا تول میں مکہ والوں کا تول ہے اور ناپ میں مدینہ والوں کا ناپ ابو داؤد کہتے ہیں کہ اسے فریابی اور ابو احمد نے سفیان سے اسی طرح روایت کیا ہے اور (ابن دُکین نے) ان دونوں حضرات کی صرف متن میں موافقت کی ہے (سند میں نہیں) اور ابو احمد نے بن عمر کی جگہ ابن عباس کہا ہے اور ولید نے اس حدیث کو حنظلہ سے روایت کرتے ہوئے کہا ہے کہ۔ وَزْنُ الْمَدِینَۃ وَمِکْیالُ مَکَّۃ۔ (یعنی ولید نے متن میں سفیان فریاب اور ابو احمد کے خلاف روایت کیا ان حضرات نے مکہ کا تول اور مدینہ کا ناپ روایت کیا ہے) ابو داؤد کہتے ہیں کہ حدیث مالک بسند عطاء نبی صلی اللہ علیہ و آلہ و سلم کے متن میں اختلاف ہے۔

قرض کی مذمت اور اس کی ادائیگی کی تاکید

سعید بن منصور، ابو احوص، سعید بن مسروق، شعبی، سمعان، سمرہ سے روایت ہے کہ ایک مرتبہ رسول اللہ صلی اللہ علیہ و آلہ و سلم نے ہمارے سامنے تقریر فرمائی اور دوران تقریر ایک شخص کے متعلق پوچھا کہ فلاں قبیلہ کا وہ شخص یہاں موجود ہے؟ تو کسی نے جواب نہ دیا۔ آپ نے پھر پوچھا کہ فلاں قوم کا وہ شخص یہاں موجود ہے؟ تب بھی کسی نے کوئی جواب نہ دیا۔ آپ نے تیسری مرتبہ پھر پوچھا کہ فلاں قبیلہ کا وہ شخص یہاں موجود ہے؟ تو ایک شخص کھڑا ہوا اور عرض کیا یا رسول اللہ! میں حاضر ہوں۔ آپ نے پوچھا تو نے پہلی دو مرتبہ میں کیوں جواب نہ دیا میں تو تمھارے ساتھ بھلائی ہی کرنا چاہتا ہوں۔ پھر آپ نے فرمایا تیری قوم کا فلاں شخص اپنے قرض کی بنا پر قید میں ہے (یعنی آخرت میں) سمرہ نے کہا پھر ایک شخص نے اس کا قرض ادا کیا یہاں تک کہ اس سے کوئی شخص قرض کا مطالبہ کر نے والا نہ رہا۔

سلیمان بن داؤد، ابن وہب، سعید بن ابی ایوب، ابو عبد اللہ، حضرت ابو موسیٰ اشعری نے اپنے والد سے روایت کیا ہے کہ رسول اللہ صلی اللہ علیہ و آلہ و سلم نے فرمایا تحقیق گناہ کبیرہ کے بعد اللہ کے نزدیک سب سے بڑا گناہ یہ ہے کہ بندہ اپنے اللہ سے اس گناہ ساتھ ملاقات کرے جس سے اس نے اپنے بندہ کو منع فرمایا ہے یعنی کوئی شخص اس حال میں مرے کہ اس کے ذمہ قرض ہو اور اس کی ادئیگی کے لئے اس کے پاس کچھ نہ ہو۔

محمد بن متوکل، عبدالرزاق، معمر، زہری، ابی سلمہ، حضرت جابر سے روایت ہے کہ رسول اللہ صلی اللہ علیہ و آلہ و سلم کسی ایسے شخص کی نماز جنازہ نہ پڑھتے جو مقروض ہو کر مرتا (یعنی خود نہ پڑھتے بلکہ دوسروں کو اس کی نماز کا حکم فرماتے) پس آپ کے پاس ایک شخص کا جنازہ لایا گیا آپ نے دریافت فرمایا کہ کیا اس کے ذمہ قرض ہے؟ لوگوں نے کہا ہاں اس کے ذمہ دو دینار قرض ہیں۔ آپ نے فرمایا اپنے ساتھی پر نماز تم پڑھ لو (میں تو نہ پڑھوں گا) پس ابو قتادہ انصاری نے کہا یا رسول اللہ صلی اللہ علیہ و آلہ و سلم! اس کے دو دینار کی ادائیگی میرے ذمہ ہے (یعنی میں ادا کر دوں گا) تو آپ نے اس کی نماز جنازہ پڑھی۔ پھر جب اللہ نے اپنے رسول اللہ صلی اللہ علیہ و آلہ و سلم پر فتوحات کا دروازہ کھول دیا (اور فارغ البالی میسر آئی) تو آپ نے فرمایا۔ میں ان کے نفسوں نے ان کا ان سے زیادہ حقدار ہوں پس جو شخص قرض چھوڑ کر مرے تو اس کے قرض کی ادائیگی میرے ذمہ ہے۔ اور اگر وہ مال چھوڑ کر مرے تو وہ اس کے وارثوں کا ہے (مجھے اس سے کوئی سرو کار نہیں)۔

عثمان بن ابی شیبہ، قتیبہ بن سعید، شریک، سماک، عکرمہ، عثمان، وکیع، حضرت ابن عباس سے اسی طرح مروی ہے اس میں یہ زیادہ ہے کہ رسول اللہ صلی اللہ علیہ و آلہ و سلم نے ایک چیز خریدی مگر آپ کے پاس اس کی قیمت ادا کر نے کے لیے رقم نہ تھی (یعنی ادھار خریدی) پھر آپ نے اس کو نفع سے بیچ دیا اور جو نفع ہو اوہ نبی عبدالمطلب کی بیوہ عورتوں اور ضرورت مندوں پر صرف کر دیا اور فرمایا اب آئندہ میں کوئی چیز اس وقت تک نہ خریدوں گا جن تک اس کی قیمت میرے پاس نہ ہو گی۔

قرض ادا کر نے میں تاخیر کی مذمت

قعنبی، مالک، ابو زناد، اعرج، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا مالدار آدمی کا قرض میں تاخیر کرنا ظلم (گناہ) ہے۔ اور جب تم میں سے کوئی شخص مالدار شخص پر حوالہ کیا جائے تو اس کو چاہئے کہ وہ اس حوالہ کو قبول کرے۔

اچھی طرح ادائیگی کا بیان

قعنبی، مالک، زید بن اسلم، عطاء بن یسار، حضرت ابو رافع سے روایت ہے کہ ایک مرتبہ رسول اللہ صلی اللہ علیہ و آلہ و سلم نے ایک چھوٹا اونٹ قرض لیا جب آپ کے پاس صدقہ کے اونٹ آئے تو آپ نے ویسا ہی اونٹ ادا کر نے کا حکم دیا میں نے عرض کیا یا رسول اللہ صلی اللہ علیہ و آلہ و سلم! صدقہ کے اونٹوں میں (ویسا اونٹ کوئی نہیں بلکہ) سب اچھے بڑے اور چھ چھ برس کے ہیں۔ آپ نے فرمایا اسی میں سے دے دو کیونکہ اچھے لوگ وہ ہیں جو قرض اچھے طریقہ سے ادا کریں۔

احمد بن حنبل، یحیی، مسعر، محارب، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم پر میرا قرض تھا تو آپ نے مجھ کو وہ قرض بھی دیا اور مزید بھی دیا۔

بیع صرف کا بیان

عبد اللہ بن مسلمہ، مالک، ابن شہاب، مالک بن اوس، حضرت عمر سے روایت ہے کہ رسول اللہ صلی اللہ علیہ و آلہ و سلم نے فرمایا کہ سونے کو سونے کے بدلہ اور چاندی کو چاندی کے بدلہ بیچنا ربا (سود) ہے مگر جب کہ معاملہ نقدا نقد ہو۔ اسی طرح گیہوں کے بدلہ میں گیہوں بیچنا ربا ہے مگر نقدا نقد اسی طرح کھجور کے بدلہ میں کھجور اور جو کے بدلہ میں جو بیچنا ربا ہے مگر نقد۔

حسن بن علی، بشر بن عمر، ہمام، قتادہ، ابی خلیل، مسلم، اشعث، حضرت عبادہ بن صامت سے روایت ہے کہ رسول اللہ صلی اللہ علیہ و آلہ و سلم نے فرمایا سونا سونے کے بدلہ میں برابر سرابر بیچو خواہ خالص سونا ہو یا سکہ میں ڈھلا ہوا۔ اسی طرح چاندی کو چاندی کے بدلہ میں بیچو برابر سرابر خام چاندی ہو یا سکہ وار اور گیہوں کو گیہوں کے بدلہ میں برابر بیچو یعنی ایک مد کے بدلہ میں ایک مد اسی طرح کھجور کے بدلہ میں کھجور برابر بیچو ایک مد کے بدلہ میں ایک مد اسی طرح نمک کے بدلہ میں نمک برابر بیچو ایک مد کے بدلہ میں ایک مد (یعنی جب جنس ایک ہو تو اس میں کمی زیادتی درست نہیں اگرچہ ایک طرف اچھی چیز ہو اور دوسری طرف خراب چیز) جو شخص زیادہ دے گا یا زیادہ لے گا تو اس نے سود لیا یا سود دیا اور سونے کو سونے کے بدلے اور چاندی کو چاندی کے بدلہ میں بیچنا کمی بیشی کے ساتھ برا نہیں جبکہ معاملہ نقدا نقد ہو لیکن ادھار درست نہیں۔ اسی طرح گیہوں کے بدلہ میں گیہوں جو کے بدلہ میں جو کمی بیشی کے ساتھ بیچنا جائز ہے جبکہ معاملہ ہاتھوں ہاتھ کا ہو لیکن ادھار سے نہیں۔ ابو داؤد کہتے ہیں ہے کہ اس حدیث کو سعید بن ابی عروبہ اور ہشام دستوائی نے بواسطہ قتادہ مسلم بن یسار سے اسی سند کے ساتھ روایت کیا ہے۔

ابو بکر بن ابی شیبہ، وکیع، سفیان، خالد ابو قلابہ، ابو اشعث، حضرت عبادہ بن صامت سے اسی طرح مروی ہے کچھ کمی بیشی کے ساتھ اس حدیث میں یہ زیادہ ہے کہ جب اقسام مختلف ہوں تو ان کو جس طرح چاہے بیچو مگر معاملہ ہاتھوں ہاتھ ہو۔ (جیسے سونے کے بدلہ میں چاندی اور گیہوں کے بدلہ میں جو وغیرہ۔

تلوار کا قبضہ جو چاندی کا ہو اسے درہم (روپوں) کے بدلہ میں بیچنا

محمد بن عیسی، ابو بکر بن ابی شیبہ، احمد بن منیع، ابن مبارک، ابن علاء، سعید بن یزید خالد بن ابی عمران، حنش، حضرت فضالہ بن عبید سے روایت ہے کہ جس سال خیبر فتح ہوا رسول اللہ صلی اللہ علیہ و آلہ و سلم کے پاس ایک ہار آیا۔ جس میں سونا بھی تھا اور نگ بھی تھے۔ حضرت ابو بکر اور ابن منیع کا کہنا ہے کہ اس میں نگ تھے جو سونے سے جڑے ہوئے تھے۔ ایک شخص نے اس ہار کو نو یا سات دینار کے بدلہ میں خرید لیا۔ آپ نے فرمایا یہ بیع درست نہیں جب تک کہ سونے اور نگ کو ایک دوسرے سے علیحدہ نہ کر لیا جائے اس شخص نے کہا یا رسول اللہ صلی اللہ علیہ و آلہ و سلم! میں نے پتھر لینے کا ہی ارادہ کیا ہے۔ آپ نے فرمایا نہیں یہ بیع درست نہیں۔ جب تک کہ سونے اور نگ کو الگ الگ نہیں کر لیا جاتا۔ پھر اس نے وہ ہار واپس کر دیا یہاں تک کہ سونا اور نگ الگ الگ کر لیے گئے۔ ابن عیسیٰ نے أَرَدْتُ التِّجَارَۃ ابو داؤد کہتے ہیں کہ ابن عیسیٰ کی کتاب میں توأَرَدْتُ الْحِجَارَۃ تھا مگر اس کو بدل دیا اور کہا أَرَدْتُ التِّجَارَۃ۔

قتیبہ بن سعید، لیث، ابو شجاع سعید بن یزید، خالد بن ابی عمران، حنش، حضرت فجالہ بن عبید سے روایت ہے کہ خیبر کی لڑائی کے دن میں نے بارہ دینار میں ایک ہار خریدا۔ اس میں سونا اور ایک نگ تھا میں نے سونے اور نگ کو الگ الگ کیا تو سونا بارہ دینار سے زیادہ کا تھا۔ پھر میں نے اس کا ذکر رسول اللہ صلی اللہ علیہ و آلہ و سلم سے کیا۔ آپ نے فرمایا۔ بغیر جدا کئے نہ بیچا جائے گا۔

قتیبہ بن سعید، لیث، ابن ابی جعفر، ابو کثیر، حنش، حضرت فضالہ بن عبید سے روایت ہے کہ خیبر کی لڑائی کے دن ہم رسول اللہ صلی اللہ علیہ و آلہ و سلم کے ساتھ تھے اور یہود سے خرید و فروخت کے تے تھے ایک اوقیہ سونا ایک دینار کے بدلہ میں۔ دوسری روایت میں یہ ہے کہ دو یا تین دینار کے بدلہ میں فروخت کرتے تھے رسول اللہ صلی اللہ علیہ و آلہ و سلم نے فرمایا سونے کو سونے کے بدلہ میں مت بیچو جب تک کہ وزن میں دونوں طرف برابر نہ ہوں۔

چاندی کے بدلہ میں سونا لینا درست نہیں

موسیٰ بن اسماعیل، محمد بن محبوب، حماد، سماک بن حرب، سعید بن جبیر، حضرت ابن عمر سے روایت ہے کہ میں نقیع (ایک بازار کا نام) میں اونٹ بیچتا تھا۔ پس میں دینار کے بدلہ میں اونٹ بیچتا اور دینار کے بدلہ میں درہم لے لیتا اور جب اونٹ درہم کے بدلہ میں بیچتا تو ان درہم کے بدلہ میں دینار لے لیتا۔ غرض درہم کے بدلہ میں دینار لیتا اور دینار کے بدلہ درہم دیتا۔ پس میں رسول اللہ صلی اللہ علیہ و آلہ و سلم کے پاس آیا۔ آپ اس وقت بی بی حفصہ کے گھر میں تشریف فرما تھے۔ میں نے عرض کیا یا رسول اللہ صلی اللہ علیہ و آلہ و سلم! ذرا توجہ فرمائیے میں پوچھتا ہوں کہ میں نقیع کے بازار میں اونٹوں کا کاروبار کرتا ہوں پس اونٹ تو دینار کے بدلہ فروخت کرتا ہوں اور ان کے بدلہ میں درہم لے لیتا ہوں اور درہم کے بدلہ میں بیچتا ہوں تو ان کو دینار سے لیتا ہوں۔ غرض درہم کے بدلہ میں دینار لیتا ہوں اور دینار کے بدلہ میں درہم دیتا ہوں یہ سن کر رسول اللہ صلی اللہ علیہ و آلہ و سلم نے فرمایا اس میں کوئی مضائقہ نہیں بشرطیکہ اسی نرخ سے لو اور تم دونوں میں جب تک جدائی چیز تم دونوں کے درمیان موجود ہو۔ (یعنی جدا ہونے سے پہلے اس مجلس میں معاملہ طے ہو جانا چاہئے۔ )

حسین بن اسود، عبید اللہ، اسرائیل، حضرت سماک سے یہ حدیث اسی سند و متن کے ساتھ مروی ہے لیکن جو روایت اوپر گزری وہ زیادہ مکمل ہے۔ اس میں اسی دن کے نرخ کا بیان مذکور نہیں۔

ایک جانور کو دوسرے جانور کے بدلہ میں ادھار بیچنا منع ہے

موسیٰ بن اسماعیل، حماد، قتادہ حسن، حضرت سمرہ سے روایت ہے کہ رسول اللہ صلی اللہ علیہ و آلہ و سلم نے جانور کو جانور کے بدلہ میں ادھار بیچنے سے منع فرمایا ہے۔

اس کے جواز کا بیان

حفص، بن عمر، حماد، بن سلمہ، محمد بن اسحاق ، یزید بن ابی حبیب، مسلم بن جبیر، ابو سفیان، عمرو بن حریش، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے ان کو لشکر کی تیاری یا حکم فرمایا تو اونٹ ختم ہو گئے (یعنی جتنے اونٹوں کی ضرورت تھی اتنے نہ تھے) تو رسول اللہ صلی اللہ علیہ و آلہ و سلم نے ان کو حکم فرمایا کہ صدقہ کے اونٹوں کے آنے کی شرط پر مزید اونٹ لے لیں تو وہ صدقہ کے اونٹ آنے تک کی شرط پر دو اونٹ کے بدلہ میں ایک اونٹ لیتے تھے۔

ایک جانور کو دوسرے جانور کے بدلہ میں نقد بیچنا درست ہے

یزید بن خالد، قتیبہ بن سعید، لیث، ابو زبیر، حضرت جابر سے روایت ہے کہ رسول اللہ صلی اللہ علیہ و آلہ و سلم نے دو غلاموں کے بدلہ میں ایک غلام خریدا۔ (یعنی نقدا نقد)

کھجور کو کھجور کے بدلہ میں بیچنا

عبد اللہ بن مسلمہ، مالک، عبداللہ بن یزید، حضرت زیدابو عیاش سے روایت ہے کہ انھوں نے سعد بن ابی وقاص سے پوچھا کہ گیہوں کو سلت کے بدلہ میں برابر بیچنا کیسا ہے؟ (سلت ایک طرح کا غلہ ہے) انھوں نے پوچھا ان میں کون بہتر ہوتا ہے؟ زید نے کہا گیہوں۔ تو انھوں نے اس سے منع فرما دیا اور کہا میں نے سنا ہے کہ رسول اللہ صلی اللہ علیہ و آلہ و سلم سے سوال کیا گیا تر کھجور کے بدلہ میں خشک کھجور خریدنے کے بارے میں تو آپ نے پوچھا کہ کیا تر کھجور جب خشک ہو جاتی ہے تو وہ کم ہو جاتی ہے؟ لوگوں نے عرض کیا! جی ہاں تو آپ نے اس سے منع فرما دیا۔ ابو داؤد نے فرمایا کہ اس حدیث کو مالک کی طرح اسماعیل بن امیہ نے بھی روایت کیا ہے۔

ربیع، نافع، ابو توبہ، معاویہ، بن سلام، یحیی بن ابی کثیر، عبداللہ بن عیاش، حضرت سعد بن ابی وقاص سے روایت ہے کہ رسول اللہ صلی اللہ علیہ و آلہ و سلم نے تر کھجور کو سوکھی کھجور کے ساتھ ادھار بیچنے سے منع فرمایا ہے۔ ابو داؤد کہتے ہیں کہ اس حدیث کو عمران بن ابی انس نے بواسطہ مولی بنی مخزوم حضرت سعد سے اسی طرح روایت کیا ہے۔

مزابنہ کا بیان

ابو بکر بن ابی شیبہ، ابن ابی زائدہ، عبید اللہ بن نافع، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے منع فرمایا ہے کھجور کو کھجور کے بدلہ میں اندازا بیچنے سے اسی طرح انگور کو (جب کہ وہ بیلوں پر ہوں) سوکھے انگور کے بدلہ میں اندازا بیچنے سے منع فرمایا ہے اسی طرح کھیت کے اناج کو (جو درخت پر ہوں) کٹے ہوئے غلہ کے بدلہ میں اندازہ کر کے بیچنے سے منع فرمایا ہے (کیونکہ اس میں کمی بیشی کا احتمال ہے)

عرایا کا بیان

احمد بن صالح، ابن وہب، یونس، ابن شہاب، حضرت زید بن ثابت سے روایت ہے کہ رسول اللہ صلی اللہ علیہ و آلہ و سلم نے رخصت دی عرایا کی بیع میں خشک کھجور کو تو کھجور کے بدلہ میں خرید نے کی۔ (عرایا کی تعریف آگے آ رہی ہے)

عثمان بن ابی شیبہ، ابن عیینہ، یحیی بن سعید، بشیر بن یسار، حضرت سہل بن ابی حثمہ سے روایت ہے کہ رسول اللہ صلی اللہ علیہ و آلہ و سلم نے فرمایا کھجور کو کھجور کے بدلہ میں بیچنے سے اور عرایا میں اس کی اجازت دی کہ اس کو اندازہ کر کے خشک کھجور کے بدلہ میں بیچیں تاکہ لینے والا تازہ کھجور کھا سکے۔

عرایا کی بیع کس مقدار تک درست ہے

عبد اللہ بن مسلمہ، مالک، داؤد، حصین، ابو داؤد، قعنبی، مالک ابو سفیان، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے رخصت دی عرایا کی بیع میں بشرطیکہ پانچ وسق سے کم ہوں یا پانچ وسق ہوں (کیونکہ اکثر کھانے کے لیے اس سے زیادہ کی ضرورت نہیں پڑتی) اس میں داؤد بن حصین نے شک کیا ہے۔

عرایا کی تفسیر (یعنی اس کے معنی)

احمد بن سعید، ابن وہب، عمرو بن حارث، حضرت عبدربہ بن سعید انصاری سے روایت ہے کہ عریہ یہ ہے کہ ایک شخص کسی شخص کو کھجور کا درخت دے یا وہ شخص سارے باغ میں سے ایک یا دو درخت کو اپنے کھانے کے لیے مستثنی کر لے۔ پھر وہ اس کو سوکھی کھجور کے بدلہ میں بیچ ڈالے۔

ہناد بن سری عبدہ، ابن اسحاق نے کہا عرایا یہ ہے کہ ایک شخص دوسرے شخص کو چند درختوں کا پھل کھانے کے لیے ہبہ کر دے لیکن پھر اس کو اس کی آمد و رفت ناگوار ہو تو وہ شخص اندازہ کر کے درخت کا پھل اس کے ہاتھ بیچ ڈالے۔

درخت پر پھل پک جانے سے پہلے فروخت کرنا

عبد اللہ بن مسلمہ قعنبی، مالک، نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے منع فرمایا پھلوں کے بیچنے سے یہاں تک کہ ان کو پختگی اور بہتری ظاہر ہو جائے اور اس سے آپ نے منع فرمایا۔ بیچنے والے کو بھی اور خریدنے والے کو بھی۔

عبد اللہ بن محمد، ابن علیہ، ایوب، نافع، حضرت ابن عمر سے روایت ہے کہ رسول اللہ صلی اللہ علیہ و آلہ و سلم نے منع فرمایا کھجور کی بیع سے یہاں تک کہ وہ پک جائے اور بالی کی بیع سے یہاں تک کہ وہ پک جائے اور آفت سے محفوظ ہو جائے۔ آپ نے بیچنے والے کو بیچنے سے اور خریدنے والے کو خریدنے سے منع فرمایا۔

حفص بن عمر، شعبہ، یزید بن عمر، حضرت ابو ہریرہ نے روایت ہے کہ رسول اللہ صلی اللہ علیہ و آلہ و سلم نے منع فرمایا مال غنیمت کو بیچنے سے تقسیم سے پہلے اور کھجور کے بیچنے سے یہاں تک کہ وہ ہر آفت سے محفوظ ہو جائے اور منع فرمایا بغیر کمر باندھے ہوئے نماز پڑھنے سے۔ (یعنی جب ستر کھلنے کا خوف ہو۔ )

ابو بکر بن خلاد یحیی بن سعید، سلیم، بن حیان، سعید بن مینا، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم نے منع فرمایا پھلوں کے بیچنے سے یہاں تک کہ وہ مشقح ہو جائیں۔ آپ سے لوگوں نے پوچھا کہ مشقح ہونے کا کیا مطلب ہے؟ تو آپ نے فرمایا جب وہ سرخ اور زرد ہو جائیں اور کھانے کے قابل ہو جائیں۔

حسن بن علی، ابو ولید، حماد بن سلمہ، حمید، حضرت انس سے روایت ہے کہ رسول اللہ صلی اللہ علیہ و آلہ و سلم نے منع فرمایا ہے انگور کو بیچنے سے یہاں تک کہ وہ سیاہ ہو جائیں اور غلہ بیچنے سے یہاں تک کہ وہ پک جائے۔

احمد بن صالح عنبسہ بن خالد، حضرت یونس سے روایت ہے کہ میں نے ابو الزناد سے پوچھا کہ پھل کو پکنے سے پہلے اور اس کی بہتری کا حال معلوم ہونے سے پہلے بیچنا کیسا ہے؟ اور اس باب میں کون سی حدیث مروی ہے؟ انھوں نے کہا عروہ بن زبیر حدیث روایت کرتے ہیں سہل بن ابی حثمہ سے اور وہ زید بن ثابت سے کہ لوگ پھلوں کو پکنے سے پہلے اور ان کی بہتری کا حال معلوم ہو جانے سے پہلے بیچ دما کرتے تھے لیکن جب خریدار پھل کاٹتے اور مالک کی وصولی کا وقت آتا تو خریدار کہتا پھل کو دمان ہو گیا یا قشام ہو گیا یا مراض ہو گیا (یہ سب پھلوں کی بیماریوں کے نام ہیں) اور خریدار قیمت دینے میں ٹال مٹول کرتا۔ (یا قیمت میں تخفیف چاہتا یا بالکل نہ دیتا) اور مالک اس پر راضی نہ ہوتا۔ جب رسول اللہ صلی اللہ علیہ و آلہ و سلم کے پاس اس طرح کے جھگڑے بہت آنے لگے تو آپ نے لوگوں سے مشورہ کے طور پر فرمایا پھل نہ بیچا کرو تاوقتیکہ اس کی بہتری کا حال معلوم نہ ہو۔ آپ نے یہ ان کے لڑائی جھگڑوں اور اختلاف کی کثرت کی بنا پر فرمایا۔

اسحاق بن اسماعیل، سفیان، ابن جریج، عطاء، حضرت جابر سے روایت ہے کہ رسول اللہ صلی اللہ علیہ و آلہ و سلم نے منع فرمایا پھل بیچنے سے جب تک کہ اس کا پکنا ظاہر نہ ہو جائے اور فرمایا پھل نہ بیچا جائے مگر دینار اور درہم کے بدلہ میں البتہ عرایا میں اس کی اجازت ہے (اس کو پھل کے بدلہ بیچا جائے)

کئی سال کے لیے پھل بیچنا درست نہیں

احمد بن حنبل، یحیی بن معین، سفیان، حمید، اعرج، سلیمان بن عتیق، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم نے منع فرمایا درختوں کا پھل بیچنے سے کئی سال کے لیے اور آفت و نقصان ہونے سے اسے چھوڑ دینے کا ۔

مسدد، حماد، ایوب، ابو زبیر، سعید بن میناء، حضرت جابر بن عبداللہ سے روایت ہے کہ رسول اللہ صلی اللہ علیہ و آلہ و سلم نے منع فرمایا معاومہ سے یعنی کئی سال کے لیے درخت کا پھل بیچنے سے۔

دھوکہ والی بیع کا بیان

ابو بکر، عثمان بن ابی شیبہ، ابن ادریس، عبید اللہ ابو زناد، اعرج، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے منع فرمایا دھوکہ کی بیع سے اور کنکر کی بیع سے۔

قتیبہ بن سعید، احمد بن عمرو بن سرح، سفیان زہری، عطاء بن یزید، لیثی، حضرت ابو سعید خدری سے روایت ہے کہ رسول اللہ صلی اللہ علیہ و آلہ و سلم نے منع فرمایا دو قسم کی خرید و فروخت سے اور دو قسم کا کپڑا پہننے سے۔ پس خرید و فروخت کی دو قسیمیں ملامسہ اور منابذہ ہیں۔ اور دو قسم کے کپڑے پہننے سے منع فرمایا۔ ایک قسم تو صماء کہلاتی ہے اور وہ یہ ہے کہ بدن پر ایک ہی کپڑا سر سے پاؤں تک اوڑھ لے اور وہ دوسری قسم یہ ہے کہ ایک کپڑا اوڑھ کر گوٹ مار کر بیٹھ جائے اس طرح پر کہ شرم گاہ کھلی ہے یا شرم گاہ پر کوئی کپڑا نہ ہو۔

حسن بن علی، عبدالرزاق، معمر، زہری، عطاء بن یزید، لیثی، حضرت ابو سعید خدری سے روایت ہے یہی حدیث مگر اس میں عبدالرزاق نے یہ زیادتی نقل کی ہے کہ اشتمال صماء سے مراد یہ ہے کہ ایک کپڑا تمام بدن پر لپیٹ لے اور اس کپڑے کے دونوں کنارے پائیں کندھے پر پڑے ہوں اور داہنے کندھے کھلے رہیں اور منابذہ یہ ہے کہ بائع یہ کہے کہ جب میں اس کپڑے کو تیری طرف پھینک دوں تو بیع لازم ہو جائے گی (خواہ اس میں مرضی شامل ہو یا نہ ہو) اور ملامسہ یہ ہے کہ جب ہاتھ سے چھولے تو بیع لازم ہو جائے گی نہ اس کو کھول سکے اور نہ الٹ پلٹ کر دیکھ سکے۔

احمد بن صالح، عنبسہ، یونس، ابن شہاب، عامر بن سعد بن ابی وقاص، حضرت سعید خدری سے روایت ہے کہ رسول اللہ صلی اللہ علیہ و آلہ و سلم نے منع فرمایا اوپر کی حدیث کی طرح اس کو سفیان اور عبدالرزاق سب نے روایت کیا ہے۔

عبد اللہ بن مسلمہ، مالک، نافع، حضرت عبداللہ بن عمر سے روایت ہے کہ رسول اللہ صلی اللہ علیہ و آلہ و سلم نے حَبَلِ الْحَبَلَۃ کی بیع سے منع فرمایا ہے۔

احمد بن حنبل، یحیی، عبید اللہ، نافع، حضرت ابن عمر نے نبی صلی اللہ علیہ و آلہ و سلم سے ایسا ہی روایت کیا ہے اور (عبید اللہ نے) کہا کہ حبل الحبلہ سے مراد یہ ہے کہ اونٹنی کا بچہ پیدا ہو پھر وہ بچہ حاملہ ہو جو پیدا ہوا تھا۔

مجبوری کی بیع

محمد بن عیسی، ہشیم، صالح بن عامر، ابو داؤد، محمد، حضرت علی سے روایت ہے کہ عنقریب ایسا زمانہ آئے گا کہ لوگ ایک دوسرے کو کاٹ کھانے کو دوڑیں گے (یعنی ایک دوسرے کے درپے آزار ہوں گے) جو مال والا آدمی ہو گا وہ اپنے مال کو دانتوں سے پکڑے گا (یعنی انتہائی بخیل ہو گا) حالانکہ اس کو ایسا حکم نہیں ہوا ہے۔ اللہ تعالی فرماتا ہے آپس میں احسان کو مت بھولو اور مجبوری سے بیع کریں گے حالانکہ رسول اللہ صلی اللہ علیہ و آلہ و سلم نے مجبور کا مال خرید نے منع فرمایا ہے (یعنی اگر کوئی شخص مجبور ہے تو اس کی مدد کی جائے اس کا اسباب زندگی اس کی مجبوری سے فائدہ اٹھا کر کم قیمت پر نہ خریدا جائے) اور منع فرمایا دھوکہ کی بیع سے اور پکنے سے قبل پھلوں کی بیع سے۔

شرکت کا بیان

محمد بن سلیمان، محمد بن زبرقان ابو حیان، حضرت ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا اللہ تعالی کا ارشاد ہے کہ دو شریکوں (کے درمیان) میں تیسرا رہتا ہوں جب تک کہ ان دونوں میں سے کوئی ایک اپنے ساتھی کی خیانت نہ کرے پس جب ان میں سے کوئی خیانت کا مرتکب ہوتا ہے تو میں ان کے درمیان سے نکل جاتا ہوں۔

وکیل کا ایسا تصرف کرنا جس سے مؤکل کا فائدہ ہو

مسدد، سفیان، شبیب بن غرقدہ، عروہ ابن ابی جعد، حضرت عروہ سے روایت ہے کہ رسول اللہ صلی اللہ علیہ و آلہ و سلم نے انھیں ایک دینار دیا تاکہ وہ آپ کیلئے قربانی یا بکری خریدیں تو انھوں نے ایک دینار میں دو بکریاں خریدیں پھر ایک بکری کو ایک دینار میں بیچ دیا اور باقی ماندہ ایک بکری اور ایک دینار لے کر رسول اللہ صلی اللہ علیہ و آلہ و سلم کی خدمت میں پیش کیا۔ آپ نے نے ان کے لیے دعا فرمائی کہ ان کی تجارت میں برکت ہوا کرے اور پھر ایسا ہی ہوا اگر عروہ مٹی بھی خریدتے تو اس میں نفع کماتے۔

حسن بن صباح ابو منذر، سعید بن زید، حماد بن زید، زبیر بن خریت، ابو لیبد، حضرت عروہ بارقی سے اسی طرح مروی ہے۔ صرف الفاظ میں فرق ہے۔

محمد بن کثیر، سفیان، ابو حصین، حضرت حکیم بن حزام سے روایت ہے کہ رسول اللہ صلی اللہ علیہ و آلہ و سلم نے انھیں ایک دینار دے کر بھیجا تاکہ وہ آپ کے لیے قربانی خریدیں تو انھوں نے ایک دینار میں قربانی خریدی پھر اس کو دو دینار میں فروخت کر دیا اور پھر جا کر ایک دینار میں دوسرا جانور خرید لائے اور ایک دینار رسول اللہ صلی اللہ علیہ و آلہ و سلم کے پاس بچا لائے پس آپ نے اس دینار کو صدقہ کر دیا اور ان کے لیے دعا فرمائی کہ ان کی تجارت میں برکت ہو۔

اگر کوئی شخص دوسرے کے مال سے بغیر پوچھے تجارت کرے اور اس کا فائدہ مقصود ہو تو جائز ہے

محمد بن علاء، ابو اسامہ، عمرو بن حمزہ، سالم بن عبد اللہ، حضرت عبداللہ سے روایت ہے کہ رسول اللہ صلی اللہ علیہ و آلہ و سلم سے سنا۔ آپ فرماتے تھے کہ تم میں سے جو شخص یہ چاہے کہ وہ اس شخص کی طرح ہو جائے جس کے پاس ایک فرق چاول تھے (اور پھر وہ مالا مال ہو گیا تھا) تو وہ ایسا ہو سکتا ہے۔ (فرق ایک پیمانہ کا نام ہے) لوگوں نے عرض کیا یا رسول اللہ صلی اللہ علیہ و آلہ و سلم! چاول والے کا کیا قصہ ہے تو آپ صلی اللہ علیہ و آلہ و سلم نے غار کا واقعہ سنایا جب کہ (ان تین شخصوں پر جو ایک غار میں تھے) ان پر پہاڑ گر پڑا (یعنی غار کے منہ پر پہاڑ کی ایک چٹان گر پڑی جس سے باہر نکلنے کا راستہ بند ہو گیا۔) تو ان میں سے ہر ایک نے کہا کہ ہم میں سے ہر شخص اپنے کسی اچھے عمل کے واسطہ سے دعا کرے تو (سب نے اپنا اپنا عمل بیان کیا۔ ان میں) تیسرے شخص نے کہا اے اللہ! تو جانتا ہے کہ میں نے ایک شخص سے مزدوری کرائی تھی ایک فرق چاول کے عوض۔ پھر جب شام ہوئی تو میں نے اس کی مزدوری دینی چاہی لیکن اس نے نہ لی اور چلا گیا۔ میں نے اس کے چاولوں سے زراعت کی اور بڑھتے بڑھتے اس زراعت سے میں نے کئی بیل اور ان کو چرانے والے غلام جمع کر لیے۔ کچھ عرصہ کے بعد وہ مجھ سے مال اور بولا لا اب میری مزدوری دے۔ میں نے کہا جا اور اپنے بیل اور ان کے چرانے والے غلام سب لے جا۔ پس وہ ان سب کو لے گیا۔

لاگت لگائے بغیر شرکت کا بیان

عبید اللہ بن معاذ، یحیی، سفیان، اسحاق ، ابی عبیدہ، حضرت عبداللہ سے روایت ہے کہ میں عمار اور سعد باہم شریک ہوئے اس مال غنیمت میں جو بدر میں ہمیں مل سکتا تھا پس سعد دو قیدی لائے اور میں اور عمار کچھ نہ لائے۔

مزارعت (بٹائی پر زمین دینے) کا بیان

محمد بن کثیر، سفیان، عمرو بن دینار، حضرت ابن عمر سے روایت ہے کہ ہم مزارعت کو برا سمجھتے تھے یہاں تک کہ ہم نے رافع بن خدیج سے سنا وہ کہتے تھے کہ رسول اللہ صلی اللہ علیہ و آلہ و سلم نے مزارعت سے منع فرمایا ہے میں نے طاؤس سے اس کا ذکر کیا تو انھوں نے کہا ابن عباس کہتے تھے کہ رسول اللہ صلی اللہ علیہ و آلہ و سلم نے مزارعت سے منع فرمایا بلکہ آپ نے یہ فرمایا کہ اگر تم میں سے کوئی شخص کسی کو اپنی زمین بغیر کرائے کے دے دے تو یہ اس کے حق میں زیادہ بہتر ہے۔

ابو بکر بن ابی شیبہ، ابن علیہ، مسدد، بشر، عبدالرحمن بن اسحاق ، ابو عبیدہ ابن محمد بن عمار، ولید بن ابو ولید، حضرت عروہ بن زبیر سے روایت ہے کہ زید بن ثابت نے کہا۔ اللہ رافع بن خدیج کی مغفرت فرمائے بخدا میں انسے زیادہ حدیث کو سمجھتا ہوں۔ اصل یہ ہے کہ رسول اللہ صلی اللہ علیہ و آلہ و سلم کے سامنے دو شخص آئے۔ مسدد کی روایت میں ہے کہ یہ انصاری تھے۔ پھر ابو بکر اور مسدد متفق ہو گئے اور کہا ان دونوں نے جھگڑا کیا تھا۔ رسول اللہ صلی اللہ علیہ و آلہ و سلم نے فرمایا اگر تمھارا یہ حال ہے تو زمین کو کرایہ پر مت دیا کرو یا مسدد نے یہ مزید روایت کیا کہ رافع بن خدیج نے بس اتنا ہی سنا کہ زمین کو کرایہ پر مت دیا کرو۔ (اور اسی کو روایت کر دیا)

عثمان بن ابی شیبہ، یزید بن ہارون، ابراہیم بن سعد، محمد بن عکرمہ، عبدالرحمن بن حارث بن ہشام، حضرت سعد (ابن ابی وقاص) سے روایت ہے کہ ہم زمین کو کرایہ پر دیا کرتے تھے اس قدر پیداوار کے بدلہ میں جو نالیوں کے کنارے پر ہو اور جس پر پانی خود بخود پہنچ جائے۔ تو رسول اللہ صلی اللہ علیہ و آلہ و سلم نے ہم کو اس سے منع فرمایا اور ہم کو زمین کو سونے یا چاندی کے بدلہ میں کرایہ پر دینے کا حکم فرمایا۔

ابراہیم بن موسی، عیسی، اوزاعی، قتیبہ بن سعید، لیث ربیعہ، بن ابی عبدالرحمن اوزاعی، حضرت حنظلہ بن قیس انصاری سے روایت ہے کہ میں نے رافع بن خدیج سے سونے یا چاندی کے بدلہ میں زمین کو کرایہ پر دینے کے متعلق دریافت کیا تو انھوں نے کہا کہ اس میں کوئی حرج نہیں ہے۔ رسول اللہ صلی اللہ علیہ و آلہ و سلم کے زمانہ میں لوگ اجارہ کرتے تھے۔ پانی کی رواں نالیوں کے سرے اور کھیتی کی جگہوں پر تو کبھی یہ ہلاک ہوتا اور وہ سلامت رہتا اور کبھی وہ ہلاک ہوتا اور یہ سلامت رہتا۔ اس صورت کے سوا لوگوں میں اور کرایہ مروج نہ تھا اس لیے رسول اللہ صلی اللہ علیہ و آلہ و سلم نے اس سے منع فرمایا اور جو چیز محفوظ و مامون ہو اس میں کچھ مضائقہ نہیں۔ اور ابراہیم کی روایت مکمل ہے۔ اور قتیبہ نے عن حنظلہ عن رافع کہا ہے۔ ابو داؤد فرماتے ہیں کہ یحیی بن سعید کی حنظلہ سے اسی طرح روایت ہے۔

قتیبہ بن سعید، مالک، ربیعہ بن عبدالرحمن، حضرت حنظلہ بن قیس سے روایت ہے کہ انھوں نے رافع بن خدیج سے زمین کو کرایہ پر دینے کے متعلق پوچھا تو انھوں نے کہا رسول اللہ صلی اللہ علیہ و آلہ و سلم نے زمین کو کرایہ پر دینے سے منع فرمایا ہے پھر میں نے پوچھا اگر سونے اور چاندی کے بدلہ زمین کو کرایہ پر دے تو کیسا ہے؟ انھوں نے کہا اس میں کوئی مضائقہ نہیں۔

عبدالملک، بن شعیب بن لیث، عقیل، ابن شہاب، سالم بن عبداللہ ابن عمر سے روایت ہے حضرت ابن عمر رضی اللہ تعالی عنہ اپنی زمینیں مزارعت (بٹائی) پر دیا کرتے تھے حتی کہ جب انہیں یہ حدیث پہنچی کہ حضرت رافع بن خدیج بیان کرتے ہیں کہ حضور صلی اللہ علیہ و آلہ و سلم مزارعت سے منع فرمایا کرتے تھے تو عبداللہ بن عمر نے حضرت رافع بن خدیج سے ملاقات کی اور ان سے پوچھا کہ اے رافع بن خدیج کیا تم یہ حدیث حضور صلی اللہ علیہ و آلہ و سلم سے روایت کرتے ہو کہ حضور صلی اللہ علیہ و آلہ و سلم نے زمین کو بٹائی پر دینے سے منع فرمایا ، حضرت رافع کہنے لگے کہ میں نے اپنے دو چچاؤں سے جو کہ غزوہ بدر میں شریک ہوئے تھے، گھر والوں سے حدیث بیان کرتے ہوئے سنا کہ حضور صلی اللہ علیہ و آلہ و سلم نے زمین کو کرائے پر دینے سے منع فرمایا ، حضرت عبداللہ بن عمر رضی اللہ تعالی عنہ نے فرمایا کہ خدا کی قسم مجھے معلوم ہے کہ حضور صلی اللہ علیہ و آلہ و سلم کے زمانہ میں زمین کو کرایہ پر دیا جاتا تھا لیکن پھر حضرت عبداللہ بن عمر رضی اللہ تعالی عنہ کو یہ خدشہ ہوا کہ ممکن ہے کہ حضور صلی اللہ علیہ و آلہ و سلم نے اس بارے میں کوئی نیا حکم فرمایا ہو جس کا انہیں علم نہ ہوا ہو، لہذا اس خدشہ کی بناء پر انہوں نے زمین کو کرائے پر دینا ترک کر دیا۔ امام ابو داؤد فرماتے ہیں کہ اس حدیث کو ایوب، عبیدا للہ، کثیر بن فرقد اور مالک نے نافع سے اور انہوں نے اس کو حفص بن عنان سے اور انہوں نے نافع سے اور انہوں نے حضرت رافع رضی اللہ تعالی عنہ سے روایت کیا ہے فرمایا کہ میں نے حضور صلی اللہ علیہ و آلہ و سلم سے اسی طرح سنا ہے اسی طرح زید بن ابی بردہ رضی اللہ تعالی عنہ نے روایت کیا ہے حکم سے انہوں نے نافع سے اور انہوں نے حضرت ابن عمر رضی اللہ تعالی عنہ سے کہ وہ حضرت رافع کے پاس تشریف لائے اور فرمایا کہ کیا تم نے حضور صلی اللہ علیہ و آلہ و سلم سے سنا ہے تو انہوں نے فرمایا کہ ہاں اور اسی طرح حضرت عکرمہ رضی اللہ تعالی عنہ بن عمار نے ابو النجاشی سے اور انہوں نے حضرت رافع رضی اللہ تعالی عنہ سے روایت کی ہے وہ فرماتے ہیں کہ میں نے حضور اکرم صلی اللہ علیہ و آلہ و سلم سے سنا ہے اور اوزاعی نے ابو النجاشی سے اور انہوں نے حضرت رافع بن خدیج سے اور انہوں نے اپنے چچا ظہیر بن رافع سے اور انہوں نے حضور صلی اللہ علیہ و آلہ و سلم سے اس حدیث کو روایت کیا ہے۔

عبید اللہ بن عمر میسرہ، خالد بن حارث، سعید بن یعلی بن حکیم، سلیمان بن یسار، رافع بن خدیج سے روایت کہ ہم لوگ حضور صلی اللہ علیہ و آلہ و سلم کے زمانہ میں مخابرہ (مزارعت) کیا کرتے تھے، ایک مرتبہ میرے ایک چچا آئے اور کہنے لگے کہ حضور صلی اللہ علیہ و آلہ و سلم نے ہمیں ایک ایسے معاملہ سے منع فرمایا ہے جو ہمارے واسطے بے حد نافع تھا لیکن اللہ اور رسول کی اطاعت ہمارے لیے بہت زیادہ نفع مند ہے، راوی کہتے ہیں کہ ہم نے کہا کہ وہ کیا ہے (یعنی وہ معاملہ کیا ہے جس سے حضور صلی اللہ علیہ و آلہ و سلم نے منع فرمایا) فرمایا کہ حضور اکرم صلی اللہ علیہ و آلہ و سلم نے فرمایا کہ جس شخص کے پاس زمین ہو تو اسے چاہیے کہ اس میں خود زراعت کرے یا (اگر خود نہیں کرتا) تو اپنے کسی مسلمان بھائی کو دے دے زراعت کے لئے اور زمین کو کرائے پر نہ دے ایک تہائی مال کے بدلہ میں یا کسی متعین غلہ اور اناج کے بدلہ میں۔

محمد بن عبید، حماد بن زید، ایوب، یعلی بن حکیم، یہ حدیث سابقہ حدیث کی طرح ہے۔

ابو بکر بن ابی شیبہ، وکیع، عمر بن ذر، مجاہد، ابن رافع، بن خدیج سے مروی ہے کہ ان کے والد ابو رافع حضور صلی اللہ علیہ و آلہ و سلم کے پاس سے ہمارے پاس آئے اور فرمایا کہ حضور صلی اللہ علیہ و آلہ و سلم نے ہمیں ایک ایسے معاملہ سے منع فرما دیا جو ہمارے لئے آسان تھا لیکن اللہ اور اس کے رسول صلی اللہ علیہ و آلہ و سلم کی اطاعت ہمارے لئے بہت زیادہ آسان ہے ہمیں منع فرما دیا۔ (حضور نے) اس بات سے منع فرما دیا کہ ہم سے کوئی اپنی زمین کے علاوہ کسی دوسری زمین میں زراعت کرے الا یہ کہ ایسی زمین میں زراعت کرے جسے کسی نے ہمیں ہدیہ کیا ہو۔

محمد بن کثیر، سفیان، منصور، مجاہد، اسید بن ظہیر، رافع، بن خدیج، فرماتے ہیں کہ حضرت رافع رضی اللہ تعالی عنہ بن خدیج ہمارے پاس آئے اور فرمایا کہ حضور صلی اللہ علیہ و آلہ و سلم نے تمہیں ایک ایسے کام سے منع فرمایا ہے جو تمہارے لئے نفع بخش تھا اور اللہ کی اور اس کے رسول کی اطاعت تمھارے لئے زیادہ نفع بخش ہے۔ حضور اکرم صلی اللہ علیہ و آلہ و سلم نے تمہیں کھیتی یعنی مزارعت سے منع فرمایا ہے اور فرمایا ہے کہ تم میں سے جو شخص اپنی زمین سے مستغنی ہونا چاہے اس کو چاہیے کہ وہ اپنی زمین اپنے بھائی کو ہدیہ کر دے یا ایسے ہی چھوڑ دے۔ امام ابو داؤد فرماتے ہیں کہ شعبہ نے بھی اسی طرح روایت کیا ہے جبکہ مفضل بن مہلہل نے بھی منصور سے یہ روایت کیا ہے شعبہ کہتے ہیں کہ سید رافع بن خدیج کے بھتیجے ہیں۔

محمد بن بشار، یحیی، ابو جعفر، فرماتے ہیں کہ مجھے میرے چچا نے ایک غلام کے ہمراہ حضرت سعید بن المسیب کے پاس بھیجا ہم نے ان سے کہا کہ مزارعت کے متعلق ہمیں آپ کی طرف سے ایک روایت پہنچی ہے انہوں نے فرمایا کہ حضرت ابن عمر رضی اللہ تعالی عنہ اس میں کوئی حرج نہیں کہتے تھے، حتی کہ حضرت رافع بن خدیج کی حدیث پہنچی اور حضرت ابن عمر رضی اللہ تعالی عنہ ان کے پاس آئے تو رافع نے انہیں بتلایا کہ حضور صلی اللہ علیہ و آلہ و سلم بنو حارثہ کے پاس تشریف لائے تو ظہیر کی زمین میں کچھ زراعت دیکھی تو فرمایا کہ ظہیر کی کھیتی کس قدر اچھی ہے لوگوں نے عرض کیا کہ یہ کھیتی ظہیر کی نہیں ہے تو حضور صلی اللہ علیہ و آلہ و سلم نے پوچھا کہ کیا یہ زمین ظہیر کی نہیں ہے لوگوں نے کہا کہ ہاں کیوں نہیں لیکن کھیتی فلاں شخص کی ہے حضور صلی اللہ علیہ و آلہ و سلم نے فرمایا پس اپنی کھیتی لے لو اور محنت کر نے والے کاشتکار کو اس کی مزدوری دے دو۔ حضرت رافع رضی اللہ تعالی عنہ کہتے ہیں کہ پس ہم نے اپنی کھیتی لے لی اور اخراجات مزدوری کاشتکار کو دے دی۔ حضرت سعید بن المسیب فرماتے ہیں کہ بس اب دو صورتیں ہیں ایک یہ تم اپنے مسلمان بھائی کی حاجت پوری کرد یا یہ کہ درہم کے عوض اسے زمین کرائے پر دے دو (یعنی عاریتاً اسے زمین دے دو اور اس سے کچھ بٹائی وغیرہ وصول نہ کرو)

مسدد، ابو احوص، طارق بن عبدالرحمن، سعید بن مسیب، رافع بن خدیج سے روایت ہے کہ حضور اکرم صلی اللہ علیہ و آلہ و سلم نے محاقلہ، مزابنہ سے منع فرمایا ہے اور فرمایا کہ زراعت کی تین صورتیں ہیں۔ ایک یہ کہ کسی آدمی کی زمین ہے اور وہ اس میں زراعت کرتا ہے، دوسرے یہ کہ کسی نے زمین عاریۃً لی ہو اور اس مستعار زمین میں وہ زراعت کرے۔ تیسرے یہ کہ کوئی آدمی سونے یا چاندی کے بدلہ میں زمین کرائے پر لے۔ امام ابو داؤد فرماتے ہیں کہ میں نے یہ حدیث سعید بن یعقوب الطالقانی کے سامنے پڑھی اور ان سے کہا کہ حضرت عبداللہ بن المبارک نے آپ سے یہ حدیث سعید بن ابی شجاع کے واسطہ سے بیان کی اور وہ کہتے ہیں مجھ سے عثمان بن سہل بن رافع بن خدیج نے یہ حدیث بیان کی اور یہ کہ میں یتیم تھا اور حضرت رافع بن خدیج کی سرپرستی میں تھا، میں نے ان کے ساتھ حج کیا تو ان کے پاس میرے بھائی عمران بن سہل آئے اور ان سے کہا کہ ہم نے اپنی زمین کرائے پر دی ہے فلاں عورت کو دو سو درہم کے عرض میں تو حضرت رافع نے فرمایا کہ اس معاملہ کو چھوڑ دو اس لئے کہ نبی اکرم صلی اللہ علیہ و آلہ و سلم نے زمین کو کرائے پر دینے سے منع فرمایا ہے۔

ہارون بن عبداللہ فضل، بن دکین، بکیر، بن عامر، ابن ابن نعیم، رافع بن خدیج، فرماتے ہیں کہ حضرت رافع بن خدیج نے مجھ سے یہ حدیث بیان کی انہوں نے ایک زمین میں زراعت کی تھی حضور اکرم صلی اللہ علیہ و آلہ و سلم کا اس زمین پر گزر ہوا اور وہ اس وقت حضرت رافع زمین کو پانی دے رہے تھے، حضور صلی اللہ علیہ و آلہ و سلم نے ان سے پوچھا کہ یہ کھیتی کس کی ہے؟ یہ زمین کس کی ہے۔ رافع نے جواب دیا کہ کھیتی اور بیج میرا ہے اور محنت بھی میری ہے جبکہ پیداوار کا آدھا حصہ میرا ہے اور آدھا فلاں شخص کے لئے ہے حضور صلی اللہ علیہ و آلہ و سلم نے فرمایا کہ تم نے سودی معاملہ کیا ہے زمین اس کے مالک کو لوٹا دو اور اپنے اخراجات اس سے وصول کر لو۔

مالک کی اجازت کے بغیر زراعت کر نے کا حکم

قتیبہ بن سعید، شریک، ابی اسحاق ، عطاء، رافع بن خدیج سے روایت ہے کہ حضور اکرم صلی اللہ علیہ و آلہ و سلم نے فرمایا کہ جس شخص نے کسی قوم کی زمین میں بغیر اس قوم کی اجازت کے زراعت اور کھیتی باڑی کی تو اس کے لئے زراعت میں کچھ حصہ نہیں (یعنی پیداوار میں) اور اس سے اپنے اخراجات لینے کا حق حاصل ہے۔

مخابرہ کے بیان میں

احمد بن حنبل، اسماعیل، مسدد، حماد، عبدالوارث، ایوب، ابی زبیر، حضرت ابو الزبیر رضی اللہ تعالی عنہ، حضرت حماد اور حضرت سعید بن میناء سے اور وہ متفقہ طور پر حضرت جابر بن عبداللہ رضی اللہ تعالی عنہ سے روایت کرتے ہیں کہ حضور اکرم صلی اللہ علیہ و آلہ و سلم نے مزابنہ، محاقلہ، مخابرہ اور معاومہ سے منع فرمایا ہے، اور یہ روایت حماد سے ہے اور دوسرے نے کہا کہ بیع السنین (کئی سال کی فصل کی بیع) سے منع فرمایا ، یعنی رواۃ میں معاومہ، اور بیع السنین کے بارے میں اختلاف ہے اور ایک راوی معاومہ ذکر کرتے ہیں اور دوسرے بیع السنین، پھر آگے سب رواۃ متفق ہیں اس بات میں کہ حضور صلی اللہ علیہ و آلہ و سلم نے استثنائی بیع سے بھی منع فرمایا البتہ عرایا میں رخصت دی ہے۔

پچھنے لگوانے کی اجرت کا بیان

احمد بن صالح، ابن ابی فدیک، عبید اللہ، ابن ہریرہ سے روایت ہے کہ حضور صلی اللہ علیہ و آلہ و سلم نے باندی کی کمائی لینے سے منع فرمایا یہاں تک کہ معلوم ہو جائے کہ اس نے کہاں سے ( اور کس طرح سے) کمایا ہے۔

نر جانور کو مادہ جانور پر چڑھانے کی اجرت کا بیان

مسدد بن مسرہد، اسماعیل، علی بن حکم نافع، ابن عمر سے روایت کہ رسول اللہ صلی اللہ علیہ و آلہ و سلم نے اپنا جانور (نر) دوسرے کی مادہ پر چھوڑ نے کی اجرت سے منع فرمایا ہے۔

سنار کا بیان

موسیٰ بن اسماعیل، حماد، محمد بن اسحاق ، علاء بن عبدالرحمن سے روایت کرتے ہیں وہ فرماتے ہیں کہ میں نے کسی لڑکے کا کان کاٹ ڈالا یا کسی نے میرا کان کاٹ ڈالا (علاء بن عبدالرحمن کو شک ہے کہ ابو ماجدہ نے ان میں سے کیا بات کہی) اس دوران حضرت ابو بکر رضی اللہ تعالی عنہ ہمارے ہاں تشریف لائے حج کیلئے ہم ان کے پاس جمع ہو گئے (تاکہ ان سے مذکورہ مسئلہ کا حل دریافت کریں) انہوں نے ہمیں حضرت عمر رضی اللہ تعالی عنہ کے پاس بھیجا تو حضرت عمر رضی اللہ تعالی عنہ نے فرمایا کہ یہ تو درجہ قصاص تک پہنچ گیا ہے لہذا میرے پاس حجام کو بلاؤ تاکہ وہ جس نے کان کاٹا ہے اس کا کان بھی کاٹا جائے جب حجام کو بلایا گیا تو فرمایا کہ میں نے حضور صلی اللہ علیہ و آلہ و سلم کو یہ فرماتے ہوئے سنا کہ میں نے اپنی خالہ کو ایک غلام ہبہ کیا تھا اور مجھے امید ہے کہ ان کے واسطے اس غلام کے معاملہ میں برکت کی جائے گی تو میں نے ان سے کہا تھا کہ اسے کسی حجام، سنار اور قصائی کے سپرد نہ کریں۔

فضل بن یعقوب، عبدالاعلی، محمد بن اسحاق ، علاء بن عبدالرحمن فرماتے ہیں کہ مجھ سے علاء بن عبدالرحمن نے ابو ماجدہ سے جو بنی سہم کے ایک آدمی تھے روایت کیا ہے اور انہوں نے حضرت عمر رضی اللہ تعالی عنہ سے روایت کی ہے کہ وہ مذکورہ بالا حدیث ہی بیان فرماتے تھے۔

یوسف بن موسی، سلمہ بن فضل، ابن اسحاق علاء بن عبدالرحمن سے اس سند کے ساتھ بھی یہی حدیث منقول ہے۔

جو مالدار غلام فروخت کیا جائے اس کا بیان کہ مال کس کی ملکیت ہو گا؟

احمد بن حنبل، سفیان، زہری، سالم اپنے والد سے روایت کرتے ہیں کہ رسول اکرم صلی اللہ علیہ و آلہ و سلم نے فرمایا کہ جس شخص نے کوئی غلام فروخت کیا اور اس غلام کے پاس کچھ مال تھا تو وہ مال بائع کا ہو گا الا یہ کہ خریدار شرط لگا دے۔ اور جس نے کوئی تائبیر شدہ (پیوند لگا ہوا) کھجور کا درخت فروخت کیا تو اس کا پھل بھی فروخت کر نے والے کا ہو گا الا یہ کہ خریدار شرط لگا دے۔

قعنبی، مالک، نافع، ابن عمر نے حضرت عمر رضی اللہ تعالی عنہ سے اور انہوں نے رسول اللہ صلی اللہ علیہ و آلہ و سلم سے صرف غلام والی بات نقل فرمائی ہے جبکہ ابن عمر رضی اللہ تعالی عنہ نے حضور صلی اللہ علیہ و آلہ و سلم سے مرفوعاً جو روایت کی ہے اس میں صرف نخل والی بات فرمائی ہے۔

مسدد، یحیی، سفیان، سلمہ بن کہیل، فرماتے ہیں کہ مجھ سے اس شخص نے بیان کیا جس نے حضرت جابر بن عبداللہ رضی اللہ تعالی عنہ کو یہ فرماتے ہوئے سنا کہ رسول اللہ صلی اللہ علیہ و آلہ و سلم نے فرمایا کہ جس نے غلام فروخت کیا اور اس غلام کے پاس کچھ مال تھا تو بائع ہی اس کے مال کا حقدار ہے الا یہ کہ خریدار شرط لگا دے۔

تاجروں سے شہر سے باہر ہی سودا کر نے کا بیان

عبد اللہ بن مسلمہ، قعنبی، مالک، نافع، عبداللہ بن عمر سے مروی ہے کہ حضور اکرم صلی اللہ علیہ و آلہ و سلم نے فرمایا کہ تم میں سے کوئی دوسرے کی فروخت پر اپنی چیز فروخت نہ کرے۔ اور جب تک بیوپاری اپنا سامان بازار میں نہ اتاریں آگے (شہر سے باہر) جا کر نہ ملے۔

ربیع بن نافع، ابو توبہ، عبید اللہ، ابن عمر، ایوب ابن سیرین سے روایت کرتے ہیں کہ حضور صلی اللہ علیہ و آلہ و سلم نے تلقی جلب سے منع فرمایا اور اگر کوئی آگے جا کر مال خرید لے تو اب صاحب مال یعنی فروخت کر نے والے تاجر کو بازار میں آنے کے بعد اختیار ہے۔ امام ابو داؤد فرماتے ہیں کہ سفیان ثوری نے فرمایا کہ تم میں سے کوئی دوسرے کی فروخت پر نہ بیچے اس طور پر کہ اس سے کہے کہ میرے پاس یہی چیز اس سے بہتر دس روپے میں ہے۔

بولی بڑھانے کے لئے قیمت لگانا

احمد بن عمر بن سرح، سفیان، زہری، سعید بن مسیب، ابو ہریرہ سے روایت ہے کہ حضور صلی اللہ علیہ و آلہ و سلم نے فرمایا کہ بولی بڑھانے کے واسطے قیمت نہ لگاؤ۔

شہری کے لئے دیہاتی کا سامان بیچنے کی ممانعت کا بیان

محمد بن عبید، ابو ثور، معمر ابن طاؤس سے مروی ہے کہ رسول اللہ صلی اللہ علیہ و آلہ و سلم نے منع فرمایا اس بات سے کہ شہری تاجر دیہاتی کا سامان فروخت کرے، طاؤس فرماتے ہیں کہ میں نے ابن عباس رضی اللہ تعالی عنہ سے پوچھا کہ اس کا کیا مطلب ہے تو انہوں نے فرمایا کہ اس کا دلال نہ بنے۔

زہیر بن حرب، محمد بن زبرقان، ہمام، زہیر سے مروی ہے کہ جناب رسول اللہ صلی اللہ علیہ و آلہ و سلم نے ارشاد فرمایا کہ شہری تاجر دیہاتی کا مال فروخت نہ کرے خواہ وہ اس کا بھائی یا باپ ہی کیوں نہ ہو، امام ابو داؤد فرماتے ہیں کہ میں نے حفص بن عمر سے سنا وہ فرماتے ہیں کہ ہم سے ابو ہلال نے حدیث بیان کی ہے انہیں محمد نے اور انہیں حضرت انس بن مالک نے حدیث بیان کی کہ وہ فرمایا کرتے تھے کہ شہری دیہاتی کا سامان نہ فروخت کرے اور یہ ایک جامع کلمہ ہے جس کا مطلب ہے کہ دیہاتی کے لئے نہ کچھ خریدے اور نہ ہی اس کیلئے کچھ بیچے۔

موسیٰ بن اسماعیل، حماد محمد بن اسحاق ، سالم سے روایت ہے کہ ایک دیہاتی رسول اللہ صلی اللہ علیہ و آلہ و سلم کے زمانہ میں ایک حلوبہ (دودھ دینے والی اونٹنی) یا جلوبہ (مال تجارت) لے کر آیا اور طلحہ بن عبید اللہ کے پاس اترا تو طلحہ بن عبید اللہ نے فرمایا کہ بیشک نبی اکرم صلی اللہ علیہ و آلہ و سلم نے منع فرمایا ہے کہ اس بات سے کہ شہری دیہاتی کا مال فروخت کرے لین تو بازار میں چلا جا اور یہ دیکھ کہ تیرے ساتھ کون بیع و شراء کا معاملہ کرتا ہے اور پھر مجھ سے مشورہ کر لے یہاں تک کہ میں تجھے فروخت کر نے کا حکم دوں گا یا تجھے منع کر دوں گا۔

عبد اللہ بن محمد زہیر، ابو زبیر، جابر سے روایت ہے کہ جناب رسول اللہ صلی اللہ علیہ و آلہ و سلم نے فرمایا کہ شہری، دیہاتی کا مال فروخت نہ کرے اور لوگوں کو چھوڑ دو کہ اللہ انہیں بعض کو بعض کے ذریعہ رزق عطا فرمائے۔

جس بکری کے تھن میں کئی روز کا دودھ جمع ہو اگر اسے کسی نے خریدنے کے بعد ناپسند کیا تو کیا حکم ہے

عبد اللہ بن مسلمہ، مالک، ابو زناد، اعرج، ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ سواروں سے مت ملو۔ خرید و فروخت کے لئے اور تم میں سے کوئی دوسرے معاملہ بیع پر بیع نہ کرے اور اونٹ اور بھیڑ بکریوں کے تھنوں میں دودھ جمع نہ کرو، اگر کسی نے ان جانوروں کے تھنوں میں دودھ جمع کر نے کے بعد اسے خرید لیا تو اسے ان کا دودھ دوہنے کے بعد اختیار ہے کہ اگر وہ اسی پر راضی ہے تو اسے روک لے اور اگر ناراض ہے تو اسے بائع کو لوٹا دے۔ اور بائع کو ایک صاع کھجور دیدے۔

موسیٰ بن اسماعیل، حماد، ایوب ہشام، حبیب، محمد بن سیرین سے روایت ہے کہ حضور صلی اللہ علیہ و آلہ و سلم نے فرمایا کہ جس شخص نے دودھ جمع کی ہوئی بکری خریدی تو اسے تین یوم کا اختیار ہے چاہے تو اسے لوٹا دے اور ایک صاع کھانے کا نہ کہ گندم (یعنی اناج کی کسی بھی قسم میں سے ایک صاع بائع کو لوٹا دے لیکن صرف گندم کا دینا ضروری نہیں ہے۔ )

عبد اللہ بن مخلد، ابن ابرہیم، بن جریج، زیاد، عبدالرحمن بن زید سے مروی ہے کہ رسول اللہ صلی اللہ علیہ و آلہ و سلم نے فرمایا کہ جس شخص نے مصراۃ بکری خرید لی اور اس کا دودھ دوھ لیا تو اب بھی اسے اختیار ہے کہ اگر وہ اس پر راضی ہے تو اسے رکھ لے اور اگر راضی نہ ہو تو اسے واپس کر دے اور دوہے کے بدلے میں ایک صاع کھجور بائع کو دیدے۔

ابو کامل، عبدالواحد، صدقہ بن سعید جمیع بن عمیر، عبداللہ بن عمر سے مروی ہے کہ حضور اکرم صلی اللہ علیہ و آلہ و سلم نے فرمایا کہ جس شخص نے محفلہ (جس بکری کے تھنوں میں دودھ بھرا ہو) خرید لیا تو اسے تین یوم تک اختیار ہے اگر وہ رد کر دے تو اسے چاہیے کہ اس کے ساتھ دوہے ہوئے دودھ کے برابر یا اس سے دگنی مقدار میں گیہیوں دیدے۔

ذخیرہ اندوزی کی ممانعت کا بیان

وہب بن بقیہ، خالد، عمر بن یحیی، محمد بن عمرو بن عطاء، سعید بن مسیب، معمر بن ابی معمر سے جو عدی بن کعب کی اولاد میں سے ہیں روایت کرتے ہیں کہ حضور صلی اللہ علیہ و آلہ و سلم نے فرمایا کہ ذخیرہ اندوزی نہیں کرتا مگر گناہ گار بندہ، محمد بن عمرو (جو راوی ہیں) فرماتے ہیں کہ میں نے حضرت سعید بن مسیب سے کہا کہ آپ تو ذخیرہ اندوزی کیا کرتے تھے، امام ابو داؤد فرماتے ہیں کہ میں نے امام احمد سے احتکار کے بارے میں دریافت کیا تو انہوں نے فرمایا کہ اس چیز کا ذخیرہ کیا جائے جس پر لوگوں کی زندگی کا انحصار ہو۔ امام ابو داؤد فرماتے ہیں کہ اما اوزاعی نے فرمایا کہ محتکر وہ ہے جو بازار میں رکاوٹ پیدا کرے۔

محمد بن یحیی، بن فیاض، ابن مثنی، یحیی بن فیاض، ہماد، قتادہ فرماتے ہیں کہ کھجور میں احتکار نہیں ہے۔ ابن المثنی (راوی) اسے حسن بصری سے مروی بتلاتے ہیں، محمد بن یحیی کہتے ہیں کہ ہم نے ان سے کہا کہ یوں نہ کہو کہ حسن سے مروی ہے امام ابو داؤد فرماتے ہیں کہ ہمارے نزدیک یہ حدیث باطل ہے۔ امام ابو داؤد فرماتے ہیں کہ حضرت سعید بن مسیب کھجور کی گھٹلی، تیل والے بیجوں کو ذخیرہ فرمایا کرتے تھے، امام ابو داؤد فرماتے ہیں کہ میں نے احمد بن یونس سے سنا وہ کہتے ہیں کہ میں نے سفیان ثوری سے سوال کیا جانوروں کے چارہ کی ذخیرہ اندوزی کے بارے میں انہوں نے فرمایا اس کی ذخیرہ اندوزی بھی مکروہ ہے لیکن یہی سوال ابو بکر بن العیاش سے کیا تو انہوں نے فرمایا کہ اسے روک لو (یعنی اس کی ذخیرہ اندوزی میں کوئی حرج نہیں)۔

سکہ توڑنے کے بیان میں

احمد بن حنبل، معتمر، محمد بن قضاء علقمہ بن عبداللہ سے روایت کرتے ہیں کہ جناب رسول اللہ صلی اللہ علیہ و آلہ و سلم نے مسلمانوں میں رائج سکہ کو توڑنے سے منع فرمایا ہے الا یہ کہ کوئی ضرورت ہو۔

محمد بن عثمان، سلیمان بن بلال، علاء بن عبدالرحمن سے مروی ہے کہ ایک شخص آیا اور کہنے لگا یا رسول اللہ صلی اللہ علیہ و آلہ و سلم، نرخ مقرر کر دیجیے۔ آپ نے فرمایا کہ نہیں بلکہ میں دعا کروں گا، پھر ایک شخص اور آیا اور کہنے لگا کہ یا رسول اللہ صلی اللہ علیہ و آلہ و سلم نرخ مقرر کر دیجئے، آپ نے فرمایا کہ بلکہ اللہ تعالی قیمتوں کو گھٹاتے بڑھاتے ہیں اور میں بیشک بہت امید رکھتا ہوں کہ میں اللہ سے اس حال میں ملوں کہ میرے پاس کسی کا کوئی ظلم نہ ہو۔

عثمان بن ابی شیبہ، عفان، حماد بن سلمہ، ثابت انس، قتادہ سے روایت ہے کہ لوگوں نے حضور صلی اللہ علیہ و آلہ و سلم سے عرض کیا کہ یا رسول اللہ صلی اللہ علیہ و آلہ و سلم نرخ بہت بڑھ گئے ہیں آپ ہمارے واسطے قیمت مقرر فرما دیں، رسول اللہ صلی اللہ علیہ و آلہ و سلم نے فرمایا کہ بیشک اللہ تعالی ہی نرخ مقرر کر نے والے ہیں اور وہی رزق دینے والے ہیں اور بیشک میں امید رکھتا ہوں کہ اللہ تعالی سے اس حالت میں ملوں کہ تم میں سے کوئی مجھ سے کسی خون یا مال کا مطالبہ نہ کرے۔

ملاوٹ کی ممانعت کا بیان

احمد بن حنبل، سفیان بن عیینہ، علاء، ابو ہریرہ حضرت ابو ہریرہ رضی اللہ تعالی عنہ سے مروی ہے کہ جناب رسول اللہ ایک ایسے آدمی کے پاس گزرے جو غلہ بیچ رہا تھا آپ نے اس سے پوچھا کہ تم اسے کس طرح فروخت کرتے ہو اس نے آپ کو بتلا دیا (لیکن کچھ غلط بیانی سے بیان کیا) اس دوران آپ پر وحی نازل ہوئی کہ اپنا دست مبارک اس غلہ کے اندر داخل کریں جب حضور نے اپنا دست مبارک اس غلہ میں داخل کیا تو وہ اندر سے گیلا اور تر نکلا تو رسول اللہ صلی اللہ علیہ و آلہ و سلم نے فرمایا کہ جس نے ملاوٹ اور دھوکہ دہی سے کام لیا وہ ہم میں سے نہیں ہے

حسن بن صباح، علی، یحیی، سفیان سے روایت ہے کہ حضرت سفیان ثوری لیس منا کے اس معنی کو کہ ہمارے طرح نہیں ہے وہ اچھا نہیں سمجھتے تھے (کیونکہ حضور صلی اللہ علیہ و آلہ و سلم نے سختی سے منع فرما کر اس کام سے روکا ہے اور یہ سخت وعید ہے جبکہ مذکورہ معنی میں اتنی شدت و سختی کا احساس نہیں ہوتا)

عبد اللہ بن مسلمہ، مالک، نافع، عبداللہ بن عمر سے مروی ہے کہ جناب رسول اللہ صلی اللہ علیہ و آلہ و سلم نے فرمایا کہ خریدار اور بائع میں سے ہر ایک کو اپنے ساتھی پر اختیار ہے جب تک کہ وہ دونوں جدا نہ ہو جائیں، ماسوائے اس بیع کے جس میں جدا ہونے کے بعد بھی اختیار رکھ لیا۔

موسیٰ بن اسماعیل، حماد، ایوب، نافع، ابن عمر سے مذکورہ بالا حدیث ہی کے ہم معنی حدیث منقول ہے سوائے اس فرق کے کہ ان دونوں میں سے ایک کہہ دے کہ اس بیع کو اختیار کر۔

قتیبہ بن سعید، لیث، ابن عجلان، عمرو بن شعیب، عبداللہ بن عمر سے روایت ہے کہ حضور اکرم صلی اللہ علیہ و آلہ و سلم نے فرمایا کہ خریدار و بائع دونوں جب تک جدا نہ ہوں، با اختیار ہیں الا یہ کہ جدا ہونے کے بعد بھی اختیار کا معاملہ کیا ہوا ہو، لیکن دونوں میں سے کسی ایک کے لئے بھی جائز نہیں ہے کہ اپنے ساتھی سے جدا ہو جائے جلدی سے اس خدشہ میں کہ کہیں وہ اس بیع کو ختم نہ کر دے۔

مسدد، حماد، جمیل بن مرہ، ابو وضئی فرماتے ہیں کہ ہم نے ایک غزوہ کیا تو اس دوران ہم نے ایک جگہ پڑاؤ کیا ہمارے ایک ساتھی نے اپنا گھوڑا غلام کے عوض میں فروخت کر دیا۔ اور اس کے بعد بقیہ سارا دن اور رات وہیں قیام کیا جب اگلی صبح ہوئی اور روانگی کا وقت ہوا تو گھوڑا فروخت کر نے والا گھوڑے پر زین کسنے لگا اور اسے ندامت ہوئی (اس بات پر کہ گھوڑا کیوں فروخت کیا؟) اور وہ خریدار کے پاس گیا اور بیع ختم کر نے کو کہا تو خریدار نے انکار کیا، گھوڑا واپس کر نے سے بائع کہنے لگا کہ میرے اور تمہارے درمیان حضرت ابو برزہ جو صحابی ہیں حضور صلی اللہ علیہ و آلہ و سلم کے وہ (منصف اور فیصلہ کر نے والے ہیں) چنانچہ وہ دونوں حضرت ابو برزہ کے پاس آئے لشکر کے ایک کنارے میں اور ان سے سارا قصہ بیان کیا انہوں نے فرمایا کہ کیا تم دونوں اس پر راضی ہو کہ میں تمہارے درمیان وہ فیصلہ کروں جو رسول اللہ صلی اللہ علیہ و آلہ و سلم نے فرمایا تھا۔ رسول اللہ صلی اللہ علیہ و آلہ و سلم نے فرمایا کہ بائع اور خریدار دونوں کو (بیع کے ختم کر نے یا نافذ کر نے کا) اختیار اس وقت تک ہے کہ جب تک کہ ایک دوسرے سے جدا ہو جائیں۔ ہشام بن حسان کہتے ہیں کہ جمیل (راوی) نے یہ بھی فرمایا کہ ابو برزہ رضی اللہ تعالی عنہ نے یہ بھی فرمایا کہ میں تمہیں جدا نہیں خیال کرتا۔

محمد بن حاتم، مروان، یحیی، ایوب سے روایت کرتے ہیں کہ ابو زرعہ جب خرید و فروخت کیا کرتے تھے تو دوسرے فریق کو اختیار دیتے تھے، روای کہتے ہیں کہ پھر ابو زراعہ اختیار دینے کے بعد کہتے کہ اب تم مجھے بھی اختیار دو اور کہتے کہ میں نے حضرت ابو ہریرہ رضی اللہ تعالی عنہ سے سنا ہے کہ رسول اللہ صلی اللہ علیہ و آلہ و سلم نے فرمایا کہ دونوں جدا نہ ہوں، مگر آپس کی رضا مندی کے ساتھ۔

ابو ولید، شعبہ، قتادہ، ابو خلیل، عبداللہ بن حارث، حکیم بن حزام سے روایت ہے کہ حضور علیہ السلام نے فرمایا ، بائع اور خریدار دونوں با اختیار ہیں جب تک کہ جدا نہ ہو جائیں پھر اگر دونوں سچ بولیں اور بیان کر دیں، تو ان کی بیع میں برکت ڈال دی جاتی ہے لیکن اگر وہ دونوں چھپائیں ایک دوسرے سے اور جھوٹ سے کام لیں تو ان کی بیع سے برکت اٹھا لی جاتی ہے ختم ہو جاتی ہے۔ امام ابو داؤد فرماتے ہیں کہ سعید بن ابی عروبہ اور حماد نے بھی یہی روایت کیا ہے لیکن ہمام نے اپنی روایت میں فرمایا یہاں تک کہ دونوں جدا ہو جائیں یا تین مرتبہ اختیار رکھ لیں۔

کسی کو نقصان سے بچانے کے لیے بیع ختم کر نے کی فضیلت کا بیان

یحیی بن معین، حفص، اعمش، ابو صالح، ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جس نے کسی مسلمان کو نقصان سے پچانے کے لئے بیع ختم کر دی اللہ اس کی لغزشوں کو ختم فرما دیں گے۔

ایک بیع میں دو بیع کر نے کا بیان

ابو بکر بن ابی شیبہ، یحیی بن زکریا، محمد بن عمرو ابو سلمہ، ابو ہریرہ سے مروی ہے کہ حضور اکرم صلی اللہ علیہ و آلہ و سلم نے فرمایا کہ جس شخص نے ایک بیع میں دو بیع منعقد کر لیں تو اسے کم تر کو اختیار کرنا ہو گا ورنہ سود ہو جائے گا۔

بیع عینیہ کی ممانعت کا بیان

سلیمان بن داؤد، ابن وہب، حیوۃ بن شریح، جعفر بن مسافر، عبداللہ بن یحیی، حیوہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ جب تم لوگ بیع العینہ کر نے لگو گے اور گائے بیل کی دمیں پکڑے رہو گے اور کھیتوں پر خوش رہو گے اور جہاد کو ترک کر دو گے۔ تو اللہ تعالی تمہارے اوپر ذلت طاری کر دے گا۔ یہاں تک کہ تم لوٹ جاؤ اپنے دین کی طرف۔

بیع سلم کا بیان

عبد اللہ بن محمد سفیان ابن ابی نجیح عبداللہ بن کثیر ابی منہال حضرت ابن عباس سے مروی ہے کہ حضور اکرم صلی اللہ علیہ و آلہ و سلم جب مدینہ طیبہ تشریف لائے تو اہل مدینہ پھلوں میں بیع سلم کیا کرتے تھے ایک سال، دو سال، تین سال، کی مدت کے لئے پس رسول اللہ صلی اللہ علیہ و آلہ و سلم نے فرمایا کہ جو شخص پھلوں میں بیع سلف کرے تو اسے چاہیے کہ متعین پیمانہ، متعین وزن اور متعین مدت کے ساتھ بیع سلف کرے۔

حفص بن عمر شعبہ، ابن کثیر، شعبہ، محمد، عبداللہ بن مجاہد، عبداللہ بن شداد، ابو بردہ سے روایت ہے کہ عبداللہ بن شداد اور ابو بردہ کے درمیان بیع سلف کے بارے میں اختلاف ہو گیا تو انہوں نے مجھے عبداللہ بن اوفی کے پاس بھیجا، میں نے ان سے بیع سلف کے بارے میں سوال کیا، انہوں نے فرمایا کہ ہم لوگ حضور صلی اللہ علیہ و آلہ و سلم کے دور میں اور حضرت ابو بکر رضی اللہ تعالی عنہ و عمر رضی اللہ تعالی عنہ کے ادوار میں گیہوں، جو، کھجور اور کشمش کے اندر بیع سلف کیا کرتے تھے، ابن کثیر نے اس میں اتنا اضافہ اور کیا ہے کہ ان لوگوں سے بیع سلم کیا کرتے تھے جن کے پاس یہ چیزیں نہیں ہوتی تھیں، اس سے آگے دونوں متفق ہیں اور میں نے ابن ابزی سے اس بارے میں سوال کیا تو انہوں نے بھی ایسا ہی جواب دیا۔

محمد بن بشار، یحیی، ابن مہدی، شعبہ، عبداللہ بن ابی مجالد، عبدالرحمن بن ابن مجالد سے مذکورہ بالا حدیث ہی منقول ہے اور انہوں نے کہا کہ لوگوں سے بیع سلف کیا کرتے تھے جن کے پاس وہ پھل نہ ہوتے تھے، امام ابو داؤد فرماتے ہیں کہ ابن ابی المجالد کی روایت صحیح ہے جبکہ شعبہ نے اس روایت میں غلطی کی ہے۔

محمد بن مصفی، ابو مغیرہ، عبدالملک، بن ابی غنیہ ابو اسحاق ، عبداللہ بن ابی اوفی، فرماتے ہیں کہ ہم نے حضور صلی اللہ علیہ و آلہ و سلم کے ساتھ غزوہ شام میں شرکت کی وہاں ہمارے پاس شام کے لوگ آیا کرتے تھے تو ہم ان سے گیہوں اور تیل میں بیع سلف کیا کرتے تھے متعین قیمت اور مقررہ میعاد کے ساتھ ان سے سوال کیا گیا کہ آپ لوگ یہ معاملہ ان لوگوں کے ساتھ کرتے ہوں گے جن کے پاس یہ چیزیں نہیں ہوتی ہوں گی؟ انہوں نے فرمایا کہ ہم ان سے پوچھا تھوڑا ہی کرتے تھے۔

معین درخت کے پھل میں سلم کا بیان

محمد بن کثیر، سفیان، ابو اسحاق سے مروی ہے کہ ایک آدمی نے کسی دوسرے کے ساتھ کھجور کے درخت میں بیع سلم کی، اتفاق کی بات کہ اس سال اس درخت میں کچھ بھی پھل نہ لگا تو (دونوں میں جھگڑا ہوا) وہ اپنا جھگڑا حضور صلی اللہ علیہ و آلہ و سلم کے پاس لے گئے حضور صلی اللہ علیہ و آلہ و سلم نے بائع سے فرمایا تو کس چیز کے عوض میں اس کا مال حلال کر نے کی کوشش کرتا ہے اس کا مال اسے واپس لوٹا دے، پھر آپ نے فرمایا کہ کھجور کے درخت میں بیع سلف نہ کیا کرو یہاں تک کہ اس کے پھل ظاہر ہو جائیں۔

بیع سلم میں مسلم فیہ کو تبدیل نہیں کیا جا سکتا

محمد بن عیسی، ابو بدر، زیاد بن خثیمہ، سعد، عطیہ بن سعد، ابو سعید، خدری فرماتے ہیں کہ نبی اکرم صلی اللہ علیہ و آلہ و سلم نے فرمایا کہ جس نے کسی چیز میں بیع سلف کی وہ اسے کسی اور چیز سے تبدیل نہ کرے۔

کھیت یا باغ پر آنے والی کسی آفت کا بیان

قتیبہ بن سعید، لیث، بکیر، عیاض بن عبداللہ ابو سعید سے روایت ہے کہ رسول اللہ صلی اللہ علیہ و آلہ و سلم کے عہد مبارک میں ایک آدمی کے پھلوں پر جو اس نے خریدے ہوئے تھے آفت آ گئی جس کی وجہ سے اس پر قرض کا غلبہ ہو گیا رسول اللہ صلی اللہ علیہ و آلہ و سلم نے لوگوں سے فرمایا کہ اسے صدقہ خیرات دو، لوگوں نے اسے صدقہ خیرات دیا لیکن اس کے باوجود ساری رقم اس کے قرض کے پورا کر نے میں ناکافی رہی، چنانچہ رسول اللہ صلی اللہ علیہ و آلہ و سلم نے اس کے قرض خواہوں سے فرمایا کہ جو کچھ تم اس کے پاس پاتے ہو اسے ہی وصول کر لو اور اس کے علاوہ تمہارے لیے کچھ نہیں ہے۔

سلیمان بن داؤد، احمد بن سعید، ابن وہب، ابن جریج، محمد بن معمر، ابو عاصم، ابن جریج سے روایت ہے کہ رسول اللہ صلی اللہ علیہ و آلہ و سلم نے فرمایا کہ اگر تم اپنے کسی مسلمان بھائی کے ہاتھ کھجور فروخت کرو اور پھر اس کھجور پر کوئی آفت ناگہانی نازل ہو جائے تو تمہارے واسطے خریدار سے کچھ بھی لینا جائز نہیں ہے تم کس چیز کے عوض اپنے بھائی کا مال ناحق لوگے۔

جائحہ (آفت) کی تفسیر کا بیان

سلیمان بن داؤد، ابن وہب، عثمان بن حکم، ابن جریج، عطاء سے روایت کرتے ہیں کہ انہوں نے فرمایا کہ آفات وہ ہیں جو ظاہری طور پر فساد برپا کر دیں مثلاً بارش، برف باری، ٹڈی دل، آندھی یا آگ لگنا وغیرہ۔

سلیمان بن داؤد، ابن وہب، عثمان بن حکم، یحیی بن سعید فرماتے ہیں کہ اگر ایک تہائی راس المال سے کم میں آفت آئے تو اسے آفت میں شمار نہ کیا جائے گا یحیی فرماتے ہیں کہ مسلمانوں کا یہی طریقہ ہے۔

پانی روکنے کا بیان

عثمان بن ابی شیبہ، جریر، اعمش، ابو صالح، ابو ہریرہ سے روایت ہے کہ حضور صلی اللہ علیہ و آلہ و سلم نے فرمایا کہ بچا ہوا پانی روکنا گھاس بچانے کیلئے نا جائز ہے۔

ابو بکر بن ابی شیبہ، وکیع، اعمش، ابی صالح، حضرت ابو ہریرہ رضی اللہ تعالی عنہ سے روایت ہے کہ نبی اکرم صلی اللہ علیہ و آلہ و سلم نے ارشاد فرمایا کہ تین قسم کے آدمی ایسے ہوں گے قیامت کے روز اللہ تعالی ان سے کلام نہیں فرمائیں گے، ایک وہ آدمی جس کے پاس اپنی ضرورت سے زائد پانی ہو اور وہ مسافر کو اس پانی سے روک دیے دوسرے شخص جو اپنا سامان فروخت کر نے کے واسطے عصر کے بعد جھوٹی قسم کھائے، تیسرے وہ شخص جس نے کسی حاکم سے بیعت کی ہو اور اگر وہ حاکم اسے کچھ ہدایات وغیرہ دیتا ہے تو وہ وفا داری کرے اور اگر کچھ نہ دے تو وہ وفا داری بھی نہ کرے، (دنیا کے مفادات کے لئے بیعت کرے)

عثمان بن ابی شیبہ، جریر، اعمش سے بھی یہی حدیث منقول ہے کہ لیکن اس فرق کے ساتھ کہ اللہ تعالی نہ ان سے گفتگو کریں گے اور نہ ہی ان کا تزکیہ کریں گے اور ان کے لئے درد ناک عذاب ہو گا اور سامان بیچنے کے لئے جھوٹی قسم یہ ہے کہ یوں کہے کہ خدا کی قسم مجھے اس سامان کے عوض اتنی قیمت ملتی تھی اور کوئی اس کا ساتھی اس کی تصدیق کرے اور خریدار اس سامان کو اس کی قسم پر اعتبار کرتے ہوئے اس سے خرید لے۔

عبید اللہ بن معاذ، کہمس، سیار بن منظور، بنی فزارہ، خاتون اپنے والد سے روایت کرتی ہیں کہ میرے والد نے حضور صلی اللہ علیہ و آلہ و سلم سے اجازت مانگی، اور اجازت ملنے کے بعد آپ کی قمیص مبارک کے اندر منہ داخل کیا اور آپ کے جسم مبارک کو چومنے اور چاٹنے لگا پھر کہنے لگے اے اللہ کے نبی صلی اللہ علیہ و آلہ و سلم کس چیز کا روکنا نا جائز ہے، فرمایا کہ پانی، پھر کہا اے اللہ کے نبی صلی اللہ علیہ و آلہ و سلم وہ کون سی چیز ہے جس کا روکنا نا جائز ہے؟ آپ نے فرمایا کہ نمک پھر کہا کہ اے اللہ کے نبی صلی اللہ علیہ و آلہ و سلم کون سی چیز روکنا جائز نہیں ہے؟ آپ نے فرمایا کہ تم جتنی بھی نیکی کرتے رہو اتنا ہی تمہارے لئے بہتر ہے۔

علی بن جعد، جریر بن عثمان، حبان، بن زید، مہاجرین صحابہ رضی اللہ تعالی عنہ میں سے ایک صحابی سے روایت ہے وہ فرماتے ہیں کہ میں نے حضور اکرم صلی اللہ علیہ و آلہ و سلم کے ساتھ تین مرتبہ غزوات میں شرکت کی ہے میں نے انہیں یہ فرماتے ہوئے سنا کہ مسلمان تین چیزوں میں باہم شریک ہیں، پانی، گھاس، اور آگ میں۔

بچے ہوئے پانی کو فروخت کر نے کا بیان

عبد اللہ بن محمد، داؤد بن عبدالرحمن عطار، عمرو بن دینار، ابی منہال، ایاس بن عبد سے روایت ہے کہ نبی اکرم صلی اللہ علیہ و آلہ و سلم نے بچے ہوئے پانی کو فروخت کر نے سے منع فرمایا ہے۔

بلے یا بلی کی قیمت لینے کا بیان

ابراہیم بن موسی، ربیع بن نافع، ابو توبہ، علی بن بحر عیسی، ابراہیم، اعمش، ابو سفیان، جابر بن عبداللہ سے مروی ہے کہ جناب رسول اللہ نے منع فرمایا کہ کتے اور بلی کو فروخت کر کے اس کی قیمت لینے سے۔

احمد بن حنبل، عبدالرزاق، عمرو بن زید، ابو زبیر، جابر (جابر) سے مروی ہے کہ جناب رسول اللہ صلی اللہ علیہ و آلہ و سلم نے بلی یا بلے کی قیمت لینے سے منع فرمایا ہے۔

کتوں کی قیمت لینے کا بیان

قتیبہ بن سعید، سفیان، زہری، ابو بکر بن عبدالرحمن، ابو مسعود سے روایت ہے کہ جناب رسول اللہ صلی اللہ علیہ و آلہ و سلم نے کتے کی قیمت، فاحشہ عورت کی کمائی، اور کاہن کی اجرت کو نا جائز قرار دیا ہے۔

ربیع بن نافع، ابو توبہ عبید اللہ، ابن عمرو عبدالکریم، قیس بن حبتر عبداللہ بن عباس سے روایت ہے کہ حضور اکرم صلی اللہ علیہ و آلہ و سلم نے منع فرمایا کہ کتے کی قیمت لینے اور اگر کوئی اس کی قیمت طلب کرتا ہوا آئے تو اس کی مٹھی مٹی سے بھر دو۔

ابو ولید، شعیبہ، عون بن ابی جحیفہ سے روایت کرتے ہیں ان کے والد نے فرمایا کہ نبی پاک صلی اللہ علیہ و آلہ و سلم نے کتے کی قیمت لینے سے منع فرمایا۔

احمد بن صالح، ابن وہب، معروف بن سوید، علی بن اباح سے روایت ہے کہ نبی پاک صلی اللہ علیہ و آلہ و سلم نے فرمایا کہ کتے کی قیمت، کاہن کی اجرت، اور فاحشہ عورت کی کمائی ناجائز ہے۔

شراب اور مردار کی قیمت

احمد بن صالح، عبداللہ بن وہب، معاویہ بن صالح، عبدالوہاب بن بخت، ابو زناد، اعرج سے روایت ہے کہ نبی پاک صلی اللہ علیہ و آلہ و سلم نے فرمایا کہ اللہ نے شراب کو حرام قرار دیا ہے اور اس کی قیمت کو بھی، مردار کو بھی حرام قرار دیا ہے، اس کی قیمت کو بھی اور خنزیر کو بھی اور اس کی قیمت کو بھی۔

قتیبہ بن سعید لیث یزید بن ابی حبیب، عطاء بن ابی رباح جابر بن عبداللہ سے روایت ہے کہ انہوں نے حضور صلی اللہ علیہ و آلہ و سلم کو فتح مکہ والے سال مکہ مکرمہ میں یہ فرماتے ہوئے سنا کہ اللہ تعالی نے شراب، مردار، خنزیر اور اصنام کی خرید و فروخت کو حرام فرمایا۔ آپ صلی اللہ علیہ و آلہ و سلم سے عرض کیا گیا کہ یا رسول اللہ صلی اللہ علیہ و آلہ و سلم مردار جانوروں کی چربی کے بارے میں آپ کی کیا رائے ہے، کیونکہ اس سے کشتیوں کو رنگ کیا جاتا ہے اور کھالوں کو اس سے تیل دیا جاتا ہے اور لوگ اس کے ذریعے روشنی حاصل کرتے ہیں؟ آپ نے فرمایا کہ اللہ تعالی کی مار پڑے یہود پر بیشک اللہ تعالی نے ان پر مردار کی چربی حرام فرمائی تو انہوں نے اس چربی کو پگھلا کر اسے بیچ کر اس کی قیمت کھا بیٹھے۔

محمد بن بشار، ابو عاصم عبدالحمید بن جعفر، یزید بن ابی حبیب، اس سند سے بھی مذکورہ بالا حدیث منقول ہے لیکن اس میں ہے کہ آپ نے یہ نہیں فرمایا کہ وہ حرام ہے۔

مسدد بشر بن مفضل، خالد بن عبداللہ خالد، رضی اللہ تعالی عنہ سے مروی ہے وہ فرماتے ہیں کہ میں نے حضور صلی اللہ علیہ و آلہ و سلم کو رکن (یمانی یا شامی وغیرہ) کے قریب بیٹھے ہوئے دیکھا۔ راوی فرماتے ہیں کہ حضور صلی اللہ علیہ و آلہ و سلم نے اپنی نگاہ آسمان کی طرف اٹھائی اور ہنس پڑے۔ اور تین مرتبہ فرمایا کہ اللہ تعالی یہود پر لعنت کرے بیشک اللہ نے ان پر چربیوں کو (حرام جانوروں) حرام کیا تو وہ انہیں بیچنے لگے اور ان کی قیمت کھانے لگے اور بیشک اللہ جب کسی قوم پر کسی چیز کا کھانا حرام کر دیتے ہیں تو اس کی قیمت سے فائدہ اٹھانا بھی حرام فرما دیتے ہیں۔

عثمان بن ابی شیبہ، ابن ادریس، وکیع، طعمہ بن عمر عمرو بن بیان، عروہ بن مغیرہ بن شعبہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ جس شخص نے شراب فروخت کی اسے چاہیے کہ سور کو بھی ذبح کرے اور اس کے ٹکڑے کرے۔

مسلم بن ابراہیم، شعبہ، سلیمان بن ابی ضحی، مسروق سے روایت ہے کہ جب سورۃ بقرہ کی آخری آیت نازل ہوئیں تو حضور صلی اللہ علیہ و آلہ و سلم تشریف لائے اور ہمارے سامنے ان آیات کو پڑھا اور فرمایا کہ شراب کی تجارت حرام کر دی گئی۔

عثمان بن ابی شیبہ، ابو معاویہ، اعمش سے اسی اسناد کے ساتھ یہی حدیث منقول ہے اس میں یہ ہے کہ ربا کے بارے میں جو آخری آیات نازل ہوئی ہیں۔

استیفاء طعام سے قبل اس کی فروخت جائز نہیں

عبد اللہ بن مسلمہ، مالک، نافع، ابن عمر سے مروی ہے کہ جناب رسول اللہ صلی اللہ علیہ و آلہ و سلم نے فرمایا کہ جس نے اناج وغیرہ خریدا اسے اپنے قبضہ میں لانے سے قبل فروخت نہ کرے۔

عبد اللہ بن مسلمہ، مالک، نافع، ابن عمر سے روایت ہے کہ انہوں نے فرمایا کہ ہم لوگ رسول اللہ صلی اللہ علیہ و آلہ و سلم کے زمانہ میں اناج وغیرہ خریدتے تھے تو حضور صلی اللہ علیہ و آلہ و سلم ایک آدمی کو ہمارے پاس بھیجتے تھے جو ہمیں حکم دیتا تھا کہ ہم اس اناج وغیرہ کو اس جگہ سے جہاں خرید و فروخت ہوتی تھی منتقل کر لیں قبل اس کے ہم اسے فروخت کریں تول کر یا وزن کر کے۔

احمد بن حنبل، یحیی، عبید اللہ، نافع، ابن عمر سے روایت ہے کہ لوگ اناج غلہ وغیرہ کی خرید و فروخت کیا کرتے تھے ڈھیر کے ڈھیر کی شکل میں جو بازار کی بلندی پر ہوتے۔ رسول اللہ صلی اللہ علیہ و آلہ و سلم نے ان کی فروخت سے منع فرما دیا یہاں تک کہ وہ اسے وہاں سے منتقل کر لیں۔

احمد بن صالح، ابن وہب، عمرو، منذر، عبید، قاسم بن محمد عبداللہ بن عمر سے منقول ہے کہ رسول اللہ صلی اللہ علیہ و آلہ و سلم نے منع فرمایا اس بات سے کہ کوئی اناج وغیرہ فروخت کرے قبضہ حاصل کر نے سے پہلے جبکہ اس نے اسے تول کر خریدا ہو۔

ابو بکر، عثمان بن ابی شیبہ، وکیع، سفیان، ابن طاؤس، ابن عباس سے روایت ہے کہ نبی اکرم صلی اللہ علیہ و آلہ و سلم نے فرمایا کہ جس شخص نے اناج خریدا ہو تو اسے تول لینے تک فروخت نہ کر لے۔ ابو بکر نے اپنی روایت میں یہ اضافہ کیا ہے کہ طاؤس نے فرمایا کہ میں نے ابن عباس رضی اللہ تعالی عنہ سے کہا کہ حضور صلی اللہ علیہ و آلہ و سلم نے ممانعت کیوں فرمائی؟ ابن عباس نے فرمایا کہ کیا تجھے معلوم نہیں کہ لوگ اناج و غلہ فروخت کر ڈالتے تھے، سونے کے عوض میں حالانکہ ابھی وہ اناج امید پر ہوتا تھا۔

مسدد، سلیمان بن حرب، حماد، مسدد ابو عوانہ، مسدد، عمرو بن دینار سے روایت ہے کہ نبی صلی اللہ علیہ و آلہ و سلم نے فرمایا کہ جب تم میں سے کوئی اناج غلہ خریدے تو اس پر قبضہ کر نے سے قبل اسے فروخت نہ کرے، سلیمان بن حرب فرماتے ہیں کہ قبضہ سے مراد یہ ہے کہ پورے مال پر قبضہ کر لے۔ مسدد نے اپنی روایت میں اتنا اضافہ کیا ہے کہ ابن عباس رضی اللہ تعالی عنہ نے فرمایا کہ میں یہ خیال کرتا ہوں کہ ہر چیز مثل طعام کے ہے۔

حسن بن علی، عبدالرزاق، معمر زہری سے منقول ہے کہ میں نے رسول اللہ صلی اللہ علیہ و آلہ و سلم کے زمانہ میں لوگوں کو اس بات پر مار کھاتے ہوئے دیکھا کہ وہ جب اناج وغیرہ کے ڈھیر خرید تے تو اسے اپنی رہائش پر لانے سے قبل (قبضہ کر نے سے پہلے) فروخت کر ڈالتے تھے۔

محمد بن عوف، احمد بن خالد، محمد بن اسحاق ، ابو زناد، عبید بن حنین، ابن عمر فرماتے ہیں کہ میں نے بازار سے تیل خریدا جب میں نے بیع کی تکمیل کر لی تو مجھے ایک آدمی ملا اور اس تیل کے عوض مجھے معقول منافع کی پیش کش کی لہذا میں نے سوچا کہ اس کے ہاتھ یہ معاملہ کر لوں اچانک پیچھے سے ایک آدمی نے میرا ہاتھ پکڑ لیا میں ادھر متوجہ ہوا تو وہ زید بن ثابت رضی اللہ تعالی عنہ تھے انہوں نے فرمایا کہ اے اس جگہ مت فروخت کرو جہان سے خریدا ہے یہاں تک کہ تم اسے اپنی قیام گاہ لے جاؤ، اس لیے کہ حضور صلی اللہ علیہ و آلہ و سلم نے منع فرمایا کہ اس بات سے کہ سامان اس جگہ فروخت کیا جائے جہاں سے خریدا ہے حتی کے تاجر لوگ اسے اپنے ٹھکانہ پر منتقل نہ کر دیں۔

بیع کے وقت جو یہ کہے کہ اس میں دھوکہ نہیں اس کا بیان

عبد اللہ بن مسلمہ، مالک، عبداللہ بن دینار، ابن عمر سے مروی ہے کہ رسول اللہ صلی اللہ علیہ و آلہ و سلم سے ایک شخص نے ذکر کیا کہ انہیں بیع اور خرید و فروخت میں دھوکہ ہو جاتا ہے، رسول اللہ صلی اللہ علیہ و آلہ و سلم نے ان سے فرمایا کہ جب تم خرید و فروخت کرو تو کہہ دیا کرو کہ دھوکہ نہیں چلے گا چنانچہ وہ شخص جب بھی بیع وغیرہ کرتے تو کہتے کہ دھوکہ نہیں ہے۔

محمد بن عبد اللہ، ابراہیم بن خالد، کلبی، ابو ثور، عبدالوہاب، محمد عبدالوہاب بن عطاء، سعید، قتادہ سے روایت ہے کہ رسول اللہ صلی اللہ علیہ و آلہ و سلم کے زمانہ میں ایک شخص خرید و فروخت کیا کرتے تھے اور معاملہ کر نے میں وہ کم زور تھے (جس کی وجہ سے اکثر نقصان اٹھانا پڑتا) ان کے گھر والے حضور صلی اللہ علیہ و آلہ و سلم کے پاس آئے اور کہا کہ اے اللہ کے رسول فلاں شخص پر پابندی لگا دیں کہ وہ بیع و شراء میں نا تجربہ کار ہونے کے باوجود معاملات کرتے ہیں حضور صلی اللہ علیہ و آلہ و سلم نے انہیں بلایا اور انہیں منع فرمایا انہوں نے کہا کہ یا رسول اللہ صلی اللہ علیہ و آلہ و سلم میں بیع وشراء سے نہیں رک سکتا حضور صلی اللہ علیہ و آلہ و سلم نے فرمایا کہ اگر تم بیع وشراء کو نہیں چھوڑ سکتے تو پھر یہ کہہ لیا کرو کہ دھوکہ نہیں ہے۔

بیع عربان کے بیان میں

عبد اللہ بن مسلمہ، مالک بن انس اپنے والد سے اور وہ ان کے دادا سے روایت کرتے ہیں کہ حضور اکرم صلی اللہ علیہ و آلہ و سلم نے بیع العربان سے منع فرمایا ، مالک بن انس کہتے ہیں کہ ہمارے خیال میں (بیع عربان) واللہ اعلم یہ ہے کہ آدمی کوئی غلام خریدے یا جانور کرائے پر لے اور بائع یا اجر سے یوں کہے کہ میں تجھے ایک دینار دوں گا اس بات پر کر کہ اگر میں سامان یا کرایہ کا جانور واپس کر دوں تو وہ دینار تمھارے واسطے ہو گا۔

اپنے پاس غیر موجود چیز کی فروخت کا بیان

مسدد، ابو عوانہ، ابی بشر، یوسف بن ماہد، حکیم بن حزام، فرماتے ہیں کہ میں نے حضور صلی اللہ علیہ و آلہ و سلم سے عرض کیا کہ یا رسول اللہ صلی اللہ علیہ و آلہ و سلم میرے پاس ایک شخص آتا ہے اور مجھ سے ایسی چیز کی بیع کرنا چاہتا ہے جو میرے پاس نہیں ہے میں اس کے لئے وہ چیز بازار سے خرید کر اسے ایسی چیز فروخت نہ کرو جو تمہارے پاس موجود نہیں ہے۔

زہیر بن حرب، اسماعیل، ایوب، عمرو بن شعیب سے روایت ہے کہ نبی اکرم صلی اللہ علیہ و آلہ و سلم نے فرمایا کہ سلف اور بیع ایک میں معاملہ کرنا ایک بیع میں دو شرطیں لگانا اور ایسی چیز کا نفع حاصل کرنا جس کا خود ضامن نہ ہو اور ایسی چیز کی بیع کرنا جو اس کے پاس موجود نہ جائز نہیں ہے۔

بیع میں شرط لگانے کا بیان

مسدد، یحیی بن سعید، زکریا، عامر، جابر بن عبداللہ سے روایت ہے کہ وہ فرماتے ہیں کہ میں حضور صلی اللہ علیہ و آلہ و سلم کے ہاتھ اپنا اونٹ فروخت کیا اور اس پر اپنے گھر تک سواری کر نے کی شرط لگائی (یہ ایک طویل حدیث ہے) اس کے آخر میں فرمایا کہ نبی صلی اللہ علیہ و آلہ و سلم نے فرمایا کہ کیا تمہارے خیال میں ہے کہ میں خرید نے میں اس لئے تامل کر رہا ہوں کہ میں تمہارے اونٹ لے کر چلا جاؤں گا (بغیر قیمت ادا کئے) اپنا اونٹ بھی لے لو اور اس کی قیمت بھی لے لو۔

غلام کی خریداری کا بیان

مسلم بن ابراہیم، ابان، قتادہ، حسن، عقبہ بن عامر سے روایت ہے کہ نبی اکرم صلی اللہ علیہ و آلہ و سلم نے فرمایا کہ غلام کی خریداری کے بعد اس کے رد کر نے کا اختیار تین یوم تک ہے۔

ہارون بن عبد اللہ، عبدالصمد، قتادہ، اپنی سند کے ساتھ یہی حدیث روایت کرتے ہیں لیکن اس میں یہ اضافہ ہے کہ تین رات دن میں اگر کوئی عیب اس کے اندر پائے تو بغیر گواہ کے واپس کر سکتا ہے اور اگر تین دن کے بعد کوئی عیب پائے تو اسے گواہ لانے کا مکلف بنایا جائے گا اس بات پر کہ اس نے یہ غلام اس عیب کے ساتھ خریدا تھا۔ امام ابو داؤد فرماتے ہیں کہ یہ تفسیر قتادہ کا کلام ہے۔

غلام خریدنے کے بعد اسے کسی کام پر لگا دیا پھر کوئی عیب پایا گیا تو کیا کیا جائے ؟

احمد بن یونس، ابن ابی ذئب، مخلد بن خفاف، عروہ سے مروی ہے کہ رسول اللہ صلی اللہ علیہ و آلہ و سلم نے فرمایا کہ خراج ضمان کے ساتھ ہے۔

محمود بن خالد، سفیان، محمد بن عبدالرحمن، فرماتے ہیں کہ ایک غلام کے اندر میں اور دوسرے لوگ مشترک تھے، میں نے اس سے کچھ خدمت لینا شروع کی جبکہ کچھ شرکاء غائب تھے (ان کو اطلاع دئیے بغیر یہ کام کیا) جو شریک غائب تھا اس نے مجھ سے تنازع کیا اور اپنے حصہ میں جھگڑنے لگا اور قاضی کے پاس دعویٰ کار دیا قاضی نے مجھے حکم دیا کہ اس کا حصہ واپس کر دوں میں حضرت عروہ بن زبیر رضی اللہ تعالی عنہ کے پاس آیا اور سارا معاملہ ان سے بیان کیا حضرت عروہ رضی اللہ تعالی عنہ اس قاضی کے پاس آئے اور ان سے حضرت عائشہ رضی اللہ تعالی عنہ مروی حدیث بیان کی کہ حضور صلی اللہ علیہ و آلہ و سلم نے فرمایا کہ منافع ضامن کو ملے گا (جو نقصان کا ذمہ دار ہو گا وہی منافع کا ذمہ دار ہو گا)۔

ابراہیم بن مروان مسلم بن خالد، ہشام بن عروہ سے مروی ہے کہ ایک شخص نے غلام خریدا وہ غلام جب تک خدا کو منظور تھا اس شخص کے پاس رہا پھر اس نے کوئی عیب غلام میں پایا، وہ اس معاملہ کا قضیہ رسول اللہ صلی اللہ علیہ و آلہ و سلم کے پاس لے گیا، حضور علیہ السلام نے اس غلام کو بائع کو واپس کر دیا، بائع کہنے لگا کہ یا رسول اللہ صلی اللہ علیہ و آلہ و سلم مشتری نے میرے غلام سے فائدہ اور نفع اٹھایا ہے، حضور صلی اللہ علیہ و آلہ و سلم نے فرمایا منافع ضمان کے ساتھ ہیں جو ضامن ہو گا نقصان کا وہی منافع حاصل کرے گا، امام ابو داؤد فرماتے ہیں کہ اس سند کوئی اعتبار نہیں۔

بائع اور مشتری میں اختلاف ہو جائے اور مبیع موجود ہو

محمد بن یحیی بن فارس، عمرو بن حفص بن غیاث، ابی عمیس، عبدالرحمن سے روایت ہے کہ اشعث نے حضرت عبداللہ بن مسعود رضی اللہ تعالی عنہ سے چند غلام بیس ہزار میں خریدے ان غلاموں میں سے جو انہیں خمس میں ملے تھے عبداللہ نے ان کی قیمت طلب کر نے کے سلسلے میں اشعث کی طرف کسی کو بھیجا، اشعث کہنے لگے کہ میں نے تو دس ہزار میں خریدے ہیں، حضرت عبداللہ بن مسعود رضی اللہ تعالی عنہ فرماتے ہیں اچھا پھر تمہارے اور میرے درمیان ایک آدمی ثالث کے طور پر منتخب کر لو۔ اشعث کہنے لگے کہ آپ ہی میرے اور اپنے درمیان ثالث بن جائیے، عبداللہ بن مسعود نے فرمایا کہ میں نے حضور صلی اللہ علیہ و آلہ و سلم سے سنا ہے کہ جب متبایعین میں اختلاف ہو جائے اور ان دونوں کے درمیان کوئی گواہی نہ دیتا ہو صاحب مال (بائع) کے قول کا اعتبار ہو گا یا دونوں بیع فسخ کر ڈالیں۔

عبد اللہ بن محمد ہشیم، ابن ابی لیلی، قاسم بن عبدالرحمن اپنے والد سے روایت کرتے ہیں کہ حضرت ابن مسعود رضی اللہ تعالی عنہ نے اشعث بن قیس کو غلام فروخت کیے، آگے کچھ الفاظ کی کمی بیشی سے مذکورہ واقعہ بیان کیا ہے۔

شفعہ کا بیان

احمد بن حنبل، اسماعیل، بن ابراہیم، ابن جریج، ابو زبیر، جابر سے روایت ہے کہ حضور صلی اللہ علیہ و آلہ و سلم نے فرمایا کہ شفعہ ہر مشترک چیز میں ہے مکان ہو یا باغ وغیرہ اور اس کی بیع وغیرہ اس وقت صحیح نہ ہو گی جب تک کہ اس کا شریک ہی اس کے خریدنے کا زیادہ مستحق ہے جب تک کہ وہ اجازت دیدے۔

احمد بن حنبل، عبدالرزاق، معمر، ابو سلمہ بن عبدالرحمن، جابر بن عبداللہ سے روایت ہے کہ جناب رسول اللہ صلی اللہ علیہ و آلہ و سلم نے شفعہ کا حق ہر ایسے مال میں رکھا ہے جو ابھی تقسیم نہیں ہوا اور جب حدود کا تعین ہو جائے اور راستے جدا ہو جائیں تو اب شفعہ کا حق نہیں ہے۔

محمد بن یحیی، بن فارس، حسن بن ربیع، ابن ادریس، ابن جریج، زہری، ابو سلمہ، سعید بن مسیب سے روایت ہے کہ حضور اکرم صلی اللہ علیہ و آلہ و سلم نے فرمایا کہ جب زمین تقسیم ہو گئی اور حد بندی کر دی گئی تو اب اس میں شفعہ نہیں ہے۔

عبد اللہ بن محمد سفیان، ابراہیم بن میسرہ، عمرو بن شرید سے روایت ہے کہ انہوں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ پڑوسی بالکل ملے ہوئے مکان کا زیادہ حقدار ہے۔

ابو ولید، شعبہ، قتادہ، حسن، سمرہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ گھر کا پڑوسی زیادہ مستحق ہے پڑوسی کے گھر اور زمین کا ۔

احمد بن حنبل، ہشیم، عبدالملک، عطاء، جابر بن عبداللہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ پڑوسی اپنے پڑوسی کے شفعہ کا زیادہ مستحق ہے اور اس کا انتظار کیا جائے گا اگر وہ غائب ہو جبکہ دونوں کے مکان کا راستہ ایک ہی ہو۔

مفلس کے پاس کوئی شخص اپنی چیز دیکھے تو کیا کرے

عبد اللہ بن مسلمہ، مالک، نفیلی، زہیر، یحیی بن سعید، ابی بکر بن محمد بن عمرو بن حزم عمر بن عبدالعزیز، ابی بکر بن عبدالرحمن ابو ہریرہ سے مروی ہے کہ حضور اکرم صلی اللہ علیہ و آلہ و سلم نے فرمایا کہ جو شخص بھی مفلس ہو گیا ہو اور کوئی آدمی اپنا سامان اس کے پاس دیکھے تو اس سامان کا وہی زیادہ مستحق ہے۔

عبد اللہ بن مسلمہ، مالک، ابن شہاب، ابو بکر بن عبدالرحمن بن حارث، بن ہشام سے روایت کرتے ہیں کہ نبی اکرم صلی اللہ علیہ و آلہ و سلم نے فرمایا کہ جس شخص نے بھی کوئی سامان فروخت کیا اور پھر خریدار مفلس ہو گیا، اور ابھی بائع نے اپنی چیزوں کی کچھ بھی قیمت وصول نہیں کی ہے پھر وہ اپنا مال اس خریدار کے پاس بعینہ پائے تو وہی اس مال کے لینے کا حقدار ہے لیکن اگر مشتری مر گیا ہو تو ہر بائع بھی دوسرے قرض خواہوں کی مانند ہو گا۔

محمد بن عوف، عبداللہ بن عبدالجبار، اسماعیل، ابن عیاش، ابو بکر بن عبدالرحمن، ابو ہریرہ بھی حضور صلی اللہ علیہ و آلہ و سلم سے ایسا ہی روایت کرتے ہیں اور فرماتے ہیں کہ اگر بائع نے کچھ ثمن لے لیا ہو تو باقی ماندہ ثمن میں بائع دوسرے قرض خواہوں کی مانند ہے اور جو آدمی بھی ہلاک ہو جائے اس کے پاس بائع کا کچھ مال بعینیہ پایا جائے اب اس بائع نے اس مال کی قیمت میں کچھ وصول کی ہو یا نہ کی ہو وہ ہر حال میں دوسرے قرض خواہوں کے مثل ہو گا۔

سلیمان بن داؤد، عبداللہ بن وہب، یونس، ابن شہاب، ابو بکر بن عبدالرحمن بن حارث، ہشام، اس حدیث کا ترجمہ حدیث کے ذیل میں گزر چکا ہے البتہ اس میں اتنا اضافہ ہے کہ اگر بائع نے مال کی کچھ قیمت کر لی ہو تو دوسرے قرض خواہوں کی مانند ہے امام ابو داؤد فرماتے ہیں کہ مالک کی حدیث زیادہ صحیح ہے۔

محمد بن بشار، ابو داؤد، ابن ابی ذئب، ابو معتمر سے روایت ہے کہ ہم ایک مفلس آدمی کے مقدمہ کو لے کر حضرت ابو ہریرہ رضی اللہ تعالی عنہ کی خدمت میں حاضر ہوئے ہم نے سارا قصہ بیان کیا تو انہوں نے فرمایا کہ میں تمہارے اس معاملہ میں رسول اللہ صلی اللہ علیہ و آلہ و سلم والا فیصلہ کروں گا جو شخص مفلس ہو گیا ہو یا مر گیا پھر کوئی آدمی اپنا مال بعینیہ اس کے پاس پائے تو وہی اس کا حقدار ہے۔

جو کسی مریل جانور کو زندہ کرے (کھلا پلا کر)

موسیٰ بن اسماعیل، حماد، موسی، ابان، عبید اللہ، حمید بن عبدالرحمن بیان کرتے ہیں حضور اکرم صلی اللہ علیہ و آلہ و سلم نے فرمایا کہ جس شخص نے کوئی ایسا جانور پایا جس سے اس کے مالک وغیرہ عاجز آ گئے ہوں اور اسے چارہ پانی وغیرہ نہ دیتے ہوں اور اسے باہر نکال دیا ہو جہاں چاہے چلا جائے پھر وہ اسے لے لے اور اسے کھلا پلا کر زندہ کرے تو وہ اسی کا ہے۔ ابان کی روایت میں یہ ہے کہ عبید اللہ (جو کہ ایک راوی ہیں) وہ کہتے ہیں کہ میں نے عامر شعبی سے پوچھا کہ آپ نے یہ حدیث صحابہ میں سے کس سے سنی ہے انہوں نے فرمایا کہ ایک سے زائد صحابہ سے۔ امام ابو داؤد فرماتے ہیں کہ حماد کی روایت زیادہ واضح اور مکمل ہے۔

محمد بن عبید، حماد ابن زید، خالد، عبید اللہ بن حمید بن عبدالرحمن سے ہی مرفوعاً روایت ہے کہ رسول اللہ صلی اللہ علیہ و آلہ و سلم نے فرمایا کہ جس کسی نے جانور کو ہلاکت کی جگہ چھوڑ دیا، کہ نہ اسے چارہ دے نہ پانی نہ اس کا خیال کرے پھر اسے کسی آدمی نے چارہ وغیرہ کھلا کر زندہ کر دیا تو وہ اسی کھلانے والا ہے۔

رہن (گروی) کا بیان

ہناد، ابن مبارک، زکریا شعبی، ابو ہریرہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ دودھ والا جانور اگر مرہوں ہو تو اس دودھ اسی کے خرچ پر دوہا جائے اور سواری کرے اسی پر اسی جانور کا نفقہ ہے۔ امام ابو داؤد فرماتے ہیں کہ یہی ہمارے نزدیک صحیح ہے۔

جو باپ اپنے بیٹے کا مال کھائے اس کا بیان

محمد بن کثیر، سفیان، منصور، ابراہیم، عمارہ بن عمیر، کی پھوپھی نے حضرت عائشہ رضی اللہ تعالی عنہ سے سوال کیا کہ میری کفالت میں ایک یتیم ہے کیا میں اس کے مال میں سے کھا سکتی ہوں؟ حضرت عائشہ رضی اللہ تعالی عنہ نے فرمایا کہ حضور صلی اللہ علیہ و آلہ و سلم نے فرمایا کہ انسان کا پاکیزہ ترین مال وہ ہے جو اس نے کمایا ہو اور بیٹا اس کی کمائی ہے۔

عبید اللہ بن عمر بن میسرہ، عثمان بن ابی شیبہ، محمد بن جعفر، شعبہ، حکم، عمارہ بن عمیر، اپنی والدہ سے اور وہ حضرت عائشہ رضی اللہ تعالی عنہ سے روایت کرتی ہیں کہ نبی اکرم صلی اللہ علیہ و آلہ و سلم نے فرمایا کہ انسان کا بیٹا اس کی کمائی ہے اور پاکیزہ ترین کمائی ہے پس اولاد کے مال سے کھاؤ۔ امام ابو داؤد فرماتے ہیں کہ حماد بن ابی سلیمان نے (جو کہ ایک راوی ہیں اس حدیث کے) اذا احتجم کا اضافہ کیا ہے اور وہ منکر ہے۔

محمد بن منہال، یزید بن زریع، حبیب، عمر بن شعیب، اپنے والد سے اور وہ عمرو کے دادا سے روایت کرتے ہیں کہ حضور صلی اللہ علیہ و آلہ و سلم کے پاس ایک آدمی حاضر ہوا اور کہنے لگا یا رسول اللہ صلی اللہ علیہ و آلہ و سلم میرے پاس مال و دولت بھی ہے اور میری اولاد بھی ہے بیشک میرے والد میرے مال کے محتاج ہیں حضور صلی اللہ علیہ و آلہ و سلم نے فرمایا کہ تو اور تیرا مال تیرے باپ کا ہے، تمہاری اولادیں تمہاری پاکیزہ ترین کمائی ہیں اپنی اولاد کی کمائی میں سے کھاؤ۔

کوئی آدمی اپنا مال بعینہ کسی کے پاس پائے

عمرو بن عون، ہشیم موسیٰ بن سائب، قتادہ حسن، سمرہ بن جندب سے روایت ہے کہ حضور اکرم صلی اللہ علیہ و آلہ و سلم نے فرمایا کہ جس شخص نے اپنا مال بعینہ کسی آدمی کے پاس پایا تو وہی اس کا زیادہ حقدار ہے اور خریدار وہ بائع سے اس کا مطالبہ کرے۔

احمد بن یونس، زہیر، ہشام بن عروہ سے روایت ہے کہ حضرت معاویہ رضی اللہ تعالی عنہ کی والدہ ہندہ حضور صلی اللہ علیہ و آلہ و سلم کے پاس حاضر ہوئیں اور عرض کیا کہ ابو سفیان ایک کنجوس آدمی ہیں اور وہ مجھے ضرورت کے بقدر کفایت مال نہیں دیتے اور میرے بیٹے بھی ہیں پس اگر میں اس کے مال میں سے کچھ چوری لے لیا کروں تو میرے اوپر کوئی گناہ ہو گا؟ آپ نے فرمایا کہ جتنی تمہاری اور تمہارے بیٹوں کی ضرورت کو کافی ہو اتنا لے لیا کرو۔ رواج و دستور کے مطابق۔

خشیش بن اصرم، عبدالرزاق، معمر، زہری، عروہ سے روایت ہے کہ نبی صلی اللہ علیہ و آلہ و سلم کے پاس ہندہ آئیں اور کہا یا رسول اللہ صلی اللہ علیہ و آلہ و سلم بیشک ابو سفیان ایک مال روکنے والا آدمی ہے کیا میرے اوپر کوئی گناہ ہو گا اگر میں اس کے مال میں سے بغیر اجازت کے اپنے اور اپنی اولاد کے لیے لوں؟ حضور اکرم صلی اللہ علیہ و آلہ و سلم نے فرمایا کہ تمہارے اوپر کوئی گناہ نہیں ہو گا اگر تم اپنی اولاد پر دستور رواج کے مطابق خرچ کرو۔

محمد بن علاء، احمد بن ابراہیم، ناطق بن غنام، شریک ابن علاء، قیس، ابی حصین سے روایت ہے کہ حضور اکرم صلی اللہ علیہ و آلہ و سلم نے فرمایا کہ جو تمہارے پاس امانت رکھوائے اس کی امانت ادا کرو اور جو خیانت کرے تمہارے ساتھ تم اس کے ساتھ خیانت نہ کرو۔

تحائف قبول کر نے کا بیان

علی بن بحر، عبدالرحیم بن مطرف، عیسی، ابن یونس، بن ابی اسحاق ہشام بن عروہ سے روایت ہے کہ نبی پاک صلی اللہ علیہ و آلہ و سلم کا معمول تھا کہ ہدایا اور تحفے قبول کرتے تھے اور اس کا بدلہ بھی دیتے تھے۔

محمد بن عمرو سلمہ، ابن فضل، محمد بن اسحاق سعید بن ابی سعید، ابو ہریرہ سے روایت ہے کہ نبی پاک صلی اللہ علیہ و آلہ و سلم نے فرمایا کہ خدا کی قسم میں آج کے بعد کسی سے کوئی ہدیہ قبول نہیں کروں گا الا یہ کہ دینے والا، مہاجر، قریشی، یا انصاری ہو یا ثقفی ہو یا دوسی ہو۔

ہدیہ دے کر دوبارہ لے لینا

مسلم بن ابراہیم، ابان ہمام، شعبہ، قتادہ، سعید بن مسیب، ابن عباس نبی پاک صلی اللہ علیہ و آلہ و سلم سے روایت ہے فرماتے ہیں کہ آپ صلی اللہ علیہ و آلہ و سلم نے فرمایا کہ ہدیہ دے کر واپس لینے والا اس شخص کی طرح ہے جو قے کر کے دوبارہ نگل لے، ہمام نے فرمایا کہ ہم تو قے کو دوبارہ نگلنے کو حرام خیال کرتے ہیں جس کا مطلب یہ ہے کہ ہدیہ واپس لینا حرام ہے۔

مسدد، یزید، ابن زریع، حسین، عمر بن شعیب، طاؤس، ابن عمر سے روایت ہے کہ حضور اکرم صلی اللہ علیہ و آلہ و سلم نے فرمایا کہ کسی آدمی کے لئے جائز نہیں ہے کہ وہ کسی کو عطیہ دے یا ہدیہ دے اور پھر اسے واپس لے لے سوائے باپ کے کہ جو وہ اپنے بیٹے کو دے اس کو واپس لے سکتا ہے اور اس شخص کی مثال جو عطیہ دینے کے بعد اسے واپس لوٹا لیتا اس کتے کی طرح ہے جو خوب سیر ہو کھائے اور پھر قے کر دے اور پھر قے کر نے کے بعد دوبارہ نگل لے۔

سلیمان بن داؤد، ابن وہب، اسامہ بن زید، عمرو بن شعیب سے مروی ہے کہ حضور اکرم صلی اللہ علیہ و آلہ و سلم نے فرمایا کہ اس شخص کی مثال جو ہبہ کر نے کے بعد لوٹا لے اس کتے کی سی ہے جو قے کر نے کے بعد اپنی قے کو کھائے جب ہبہ کر نے والا اپنی چیز واپس لے تو موہوب لہ اس سے واپس لینے کا سبب پوچھے اور جو ہبہ اس نے کیا تھا سے واپس کر دے۔

کسی کا کوئی کام کر نے پر ہدیہ دینے کا بیان

احمد بن عمرو بن سرح، ابن وہب، عمرو بن مالک، عبید اللہ بن ابی جعفر، خالد بن ابی عمران قاسم حضور اکرم صلی اللہ علیہ و آلہ و سلم سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا کہ جس شخص نے اپنے کسی مسلمان بھائی کی سفارش کی اور پھر وہ اس سے صلہ میں کوئی ہدیہ اسے بھیجے اور یہ قبول کر لے تو پس وہ سود کے ایک بڑے دروازہ میں داخل ہو گیا۔

باپ اپنے بیٹوں میں سے بعض کو ہدیہ دینے میں ترجیح دے دوسروں پر اس کا بیان

احمد بن حنبل، ہشیم، سیار، مغیرہ، داؤد، شعبی، مجالد، اسماعیل بن سالم، شعبی، نعمان بن بشیر سے روایت ہے کہ میرے والد نے مجھے کچھ ہدیہ دیا اسماعیل بن سالم (جو راوی حدیث ہیں) وہ کہتے ہیں کہ ایک غلام قوم والوں کے درمیان مشترک تھا، نعمان بن بشیر کہتے ہیں کہ انہیں (میرے والد کو) میری والدہ نے کہا کہ آپ حضور اکرم صلی اللہ علیہ و آلہ و سلم کو گواہ بنا لیں اس ہدیہ پر۔ میرے والد حضور اکرم صلی اللہ علیہ و آلہ و سلم کے پاس گئے اور آپ سے سارا واقعہ بیان کیا اور حضور صلی اللہ علیہ و آلہ و سلم نے میرے والد نے عرض کیا کہ میں نے اپنے بیٹے نعمان کو کچھ ہدیہ دیا ہے اور (نعمان کی والدہ) عمرۃ نے مجھ سے کہا کہ میں آپ کو اس عطیہ پر گواہ بنا لوں۔ حضور صلی اللہ علیہ و آلہ و سلم نے ان سے کہا کہ کیا تمہارے اور بھی بیٹے ہیں نعمان کے علاوہ؟ وہ کہنے لگی کہ میں نے کہا جی ہاں۔ آپ صلی اللہ علیہ و آلہ و سلم نے فرمایا کہ کیا تم نے سب کو اس کی مثل ہدیہ دیا جو نعمان کو دیا ہے انہوں نے کہا کہ نہیں۔ بعض محدثین فرماتے ہیں کہ حضور اکرم صلی اللہ علیہ و آلہ و سلم نے فرمایا کہ یہ تو ظلم اور زیادتی ہے جبکہ دوسرے بعض محدثین فرماتے ہیں کہ حضور اکرم صلی اللہ علیہ و آلہ و سلم نے فرمایا کہ یہ تو مجبوری میں ہدیہ دینا ہے پاس اس معاملہ پر کسی اور کو گواہ بنا لو۔ مجالد اپنی روایت میں ذکر کرتے ہیں کہ تمہارے بیٹوں کو تم پر حق ہے کہ تم ان کے درمیان عدل کرو جیسا کہ ان کے اوپر تمہارا حق ہے کہ وہ تمہارے ساتھ نیک سلوک کریں۔ امام ابو داؤد فرماتے ہیں کہ زہری کی روایت میں ہے کہ بعض رواۃ نے اکل بنیک کے الفاظ استعمال فرمائے ہیں اور بعض نے اکل ولدک کے الفاظ استعمال کیے ہیں جبکہ ابن ابی خالد نے شعبی سے مروی ہے الک بنون سواہ کے الفاظ استعمال کیے ہیں اور ابو الضحی نے نعمان بن بشیر سے روایت میں الک ولد وغیرہ کے الفاظ ذکر کیے ہیں۔

عثمان بن ابی شیبہ، جریر، ہشام بن عروہ، نعمان بن بشیر سے روایت ہے کہ ان کے والد نے انہیں غلام ہدیہ کیا حضور اکرم صلی اللہ علیہ و آلہ و سلم نے فرمایا کہ یہ غلام کیا ہے؟ انہوں نے کہا یہ میرا غلام ہے جو میرے والد نے مجھے ہدیہ دیا ہے حضور اکرم صلی اللہ علیہ و آلہ و سلم نے پوچھا کہ کیا تیرے سب بھائیوں کو عطیہ دیا ہے جس طرح کہ تجھے عطیہ دیا ہے میں نے کہا کہ نہیں پھر فرمایا کہ اسے واپس کر دو۔

سلیمان بن حرب، حماد، حاجب بن مفضل بن مہلب، اپنے والد سے روایت کرتے ہیں وہ فرماتے ہیں کہ کہ میں نے نعمان بن بشیر سے سنا وہ فرما رہے تھے کہ رسول اللہ صلی اللہ علیہ و آلہ و سلم نے فرمایا کہ اپنے بیٹوں کے درمیان عدل کیا کرو۔

محمد بن رافع، یحیی بن آدم، زہیر، ابو زبیر، جابر سے روایت ہے کہ بشیر رضی اللہ تعالی عنہ کی اہلیہ نے ان سے کہا کہ اپنا غلام میرے بیٹے کو ہدیہ کر دو اور اس پر میرے واسطے رسول اللہ صلی اللہ علیہ و آلہ و سلم کو گواہ بنا لو، پس بشیر حضور اکرم صلی اللہ علیہ و آلہ و سلم کے پاس حاضر ہوئے اور عرض کیا کہ فلاں کی بیٹی (میری بیوی) نے مجھ سے کہا کہ میں اس کے بیٹے کو غلام ہدیہ کر دوں اور اس نے مجھ سے کہا کہ اس معاملہ پر رسول اللہ صلی اللہ علیہ و آلہ و سلم کو گواہ بنا لوں حضور اکرم صلی اللہ علیہ و آلہ و سلم نے فرمایا کہ کیا اس کے بھائی بھی ہیں؟ انہوں نے کہا کہ جی ہاں، فرمایا کہ تم سب کو وہ ہدیہ دیا ہے جو اسے دیا ہے، کہا کہ نہیں فرمایا کہ یہ معاملہ صحیح نہیں ہے اور میں حق کے علاوہ کسی معاملہ پر گواہ نہیں بنتا۔

عورت شوہر کی اجازت کے بغیر ہدیہ دے تو کیا حکم ہے

موسیٰ بن اسماعیل، حماد، داؤد بن ابی ہند، حبیب، عمرو بن شعیب، اپنے والد سے اور وہ ان کے دادا سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا کہ کسی عورت کے لئے جائز نہیں کہ وہ اپنے مال میں کوئی تصرف کرے جب تک کہ اس کا شوہر اس کی عصمت کا مالک ہے یعنی عقد نکاح جب تک باقی ہے۔

ابو کامل، خالد، ابن حارث، حسین عمرو بن شعیب، عبداللہ بن عمر سے روایت ہے کہ حضور اکرم صلی اللہ علیہ و آلہ و سلم نے فرمایا کہ کسی عورت کے لیے جائز نہیں کہ وہ شوہر کی اجازت کے بغیر کوئی عطیہ یا ہدیہ دے۔

عمریٰ کا بیان

ابو ولید، ہمام، قتادہ، نضر بن انس، بشیر، بن نہیک، ابو ہریرہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ عمریٰ جائز ہے۔

ابو ولید، ہمام، قتادہ، حسن سمرہ سے بھی یہی روایت منقول ہے۔

موسیٰ بن اسماعیل، ابان، یحیی، ابی سلمہ سے روایت ہے کہ حضور اکرم صلی اللہ علیہ و آلہ و سلم فرمایا کرتے تھے کہ عمریٰ اس شخص کے لئے ہے جس کو ہدیہ کی گئی ہو۔

مومل بن فضل، محمد بن شعیب، اوزاعی، زہری، عروہ، جابر سے مروی ہے کہ جناب رسول اللہ صلی اللہ علیہ و آلہ و سلم نے فرمایا کہ جس شخص نے عمریٰ کیا یعنی کس کو تا عمر کوئی چیز دی وہ اس کی ملک ہو گی اور اس کے بعد اس کے ورثاء کی ہو گی۔

احمد بن حورای ولید، اوزاعی، ابو سلمہ، جابر اس سند سے بھی حضرت جابر رضی اللہ عنہ سے مذکورہ بالا حدیث ہی کی مثل مروی ہے امام ابو داؤد فرماتے ہیں کہ یہ روایت لیث بن سعد نے زہری، ابو سلمہ، جابر کے طریق سے بیان کی ہے۔

جس شخص نے عمریٰ کرتے وقت ورثاء کا بھی تذکرہ کیا اس کا بیان

محمد بن یحیی بن فارس، محمد بن مثنی، بشر بن عمر مالک، انس، ابن شہاب، ابو سلمہ، جابر بن عبداللہ سے روایت ہے کہ نبی کریم صلی اللہ علیہ و آلہ و سلم نے فرمایا کہ جو شخص بھی عمریٰ کرے کسی کے لئے اور اس کے ورثاء کے لئے تو وہ اس کے لئے ہو گا جسے دی گئی ہے اور معطی (دینے والے) کی طرف نہیں لوٹے گا اس لیے کہ اس نے ایسا عطیہ دیا جس میں میراث جاری ہو گئی۔

حجاج بن ابو یعقوب، صالح، ابن شہاب سے بھی یہی روایت ان کی سند کے ساتھ منقول ہے، امام ابو داؤد فرماتے ہیں کہ ایس ہی حدیث عقیل اور یزید بن ابی حبیب نے ابن شہاب سے بیان کی جبکہ اوزاعی عن ابن شہاب والے طریق میں الفاظ کا اختلاف کیا گیا ہے اور فلیح بن سلیمان نے اسی کی مثل روایت کی ہے۔

احمد بن حنبل، عبدالرزاق، معمر، زہری، ابو سلمہ، جابر بن عبداللہ فرماتے ہیں کہ وہ عمریٰ جس کو حضور اقدس صلی اللہ علیہ و آلہ و سلم نے جائز فرمایا ہے وہ یہ ہے کہ آدمی یوں کہے کہ یہ چیز تمہارے اور تمہارے ورثاء کیلئے ہے اور اگر اس نے کہا کہ یہ تمہارے لئے ہے جب تک کہ تم زندہ ہو تو اس صورت میں وہ موہوب لہ کے مر نے کے بعد موہوب کے پاس واپس لوٹ جائے گی، یعنی واپس اس کی ملکیت میں ہو جائے گی۔

اسحاق بن اسماعیل، سفیان ابن جریج، عطاء، جابر رضی اللہ تعالی عنہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ تم لوگ رقبی یا عمریٰ نہ کیا کرو، پس اگر کسی نے کسی کو کوئی چیز رقبی کر دیا یا عمریٰ کر دیا تو وہ اس کے ورثاء کے لئے ہو گی۔

عثمان بن ابی شیبہ، معاویہ بن ہشام، سفیان، حبیب، ابن ابی ثابت حمید، اعرج، طارق مکی، جابر بن عبداللہ سے روایت ہے کہ حضور اکرم صلی اللہ علیہ و آلہ و سلم نے فیصلہ فرمایا کہ ایک انصاری عورت کے بارے میں جسے اس کے بیٹے نے ایک کھجور کا باغ ہدیہ کیا تھا اور وہ مر گئی تھی اس کے بیٹے نے کہا کہ میں نے اسے اس کی زندگی تک کے لئے دیا تھا اور اس کے بھائی بھی موجود تھے، حضور اکرم صلی اللہ علیہ و آلہ و سلم نے فرمایا کہ موت اور زندگی دونوں حالتوں میں اسی کا ہے وہ کہنے لگا کہ میں نے تو اس باغ کو اسے صدقہ کیا تھا، حضور اکرم صلی اللہ علیہ و آلہ و سلم نے فرمایا ، پھر تو تیرے لیے اور زیادہ بعید ہے کہ تو اسے واپس لے۔

رقبیٰ کا بیان

احمد بن حنبل، ہشیم، داؤد ابو زبیر، جابر سے روایت ہے کہ نبی پاک صلی اللہ علیہ و آلہ و سلم نے فرمایا کہ عمریٰ جائز ہے اس کے اہل کیلئے (یعنی جسے دیا گیا ہے) اور رقبی بھی اس کے اہل کے لئے جائز ہے۔

عبد اللہ بن محمد، معقل بن عمرو بن دینار، طاؤس، حجر، زید بن ثابت سے روایت ہے کہ نبی اکرم صلی اللہ علیہ و آلہ و سلم نے فرمایا کہ جس نے کسی چیز کو عمریٰ کر دیا تو معمر لہ جسے بطور عمریٰ دی ہے اس کی ملکیت ہو جائے گی اس کی زندگی میں بھی اس کی موت کے بعد بھی، اور رقبی نہ کیا کرو پاس اگر سی نے رقبی کیا کسی چیز کا تو وہ اس کی ملک ہو گی۔

عبد اللہ بن جراح، عبید اللہ بن موسی، عثمان بن اسود، مجاہد سے مروی ہے کہ انہوں نے فرمایا کہ عمریٰ یہ ہے کہ کوئی آدمی کسی آدمی سے کہے کہ فلاں چیز تمہارے لیے جب تک تم زندہ ہو۔ تو اب وہ چیز لینے والے کی ملک ہو جائے گی اور اس کے ورثاء کی جبکہ رقبی یہ ہے کہ انسان یوں کہے کہ وہ چیز تمہارے اور میرے میں سے بعد والے کی ہے، ہم میں سے جو بعد میں مرے گا اس کی ملکیت رہے گی۔

مستعار چیز کے ضمان کے بیان میں

مسدد بن مسرہد، یحیی، ابن ابی عروبہ، قتادہ، حسن، سمرہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ ہاتھ کے ذمہ ہے جو اس نے لیا یہاں تک کہ اس کو ادا کر دے۔ حضرت حسن (جو راوی ہیں) بھول گئے ہیں اور فرمایا کہ وہ امانت دار ہے اس کے اوپر کوئی ضمان نہیں۔

حسن بن محمد سلمہ، بن شبیب، یزید بن ہارون، شریک، عبدالعزیز بن رفیع، امیہ بن صفوان بن امیہ اپنے والد سے روایت کرتے ہیں حضور اقدس صلی اللہ علیہ و آلہ و سلم نے غزوہ حنین کے دن ان سے کچھ زرہیں مستعار لیں تھیں، کیا غصب کر رہے ہو اے محمد صلی اللہ علیہ و آلہ و سلم۔ حضور صلی اللہ علیہ و آلہ و سلم نے فرمایا کہ نہیں بلکہ عاریۃ لے رہا ہوں جس کی ضمانت دی گئی ہے، امام ابو داؤد فرماتے ہیں کہ یہ روایت یزید بن ہارون نے بغداد میں بیان کی تھی جبکہ انہوں نے واسطہ جو روایت بیان کی اس میں کچھ تغیر ہے اس روایت سے۔

ابو بکر بن ابی شیبہ، جریر، عبدالعزیز بن رفیع، اناس، عبداللہ بن صفوان، آل صفوان کے بعض لوگوں سے عبدالعزیز بن رفیع روایت کرتے ہیں کہ نبی صلی اللہ علیہ و آلہ و سلم نے صفوان سے فرمایا کہ اے صفوان کیا تمہارے پاس کچھ اسلحہ ہے؟ انہوں نے پوچھا کہ عاریۃً چاہیے یا غصباً وصول کر رہے ہو، حضور اکرم صلی اللہ علیہ و آلہ و سلم نے فرمایا کہ نہیں بلکہ عاریۃ۔ انہوں نے حضور صلی اللہ علیہ و آلہ و سلم کو تیس سے چالیس کے درمیان زرہیں دیں، حضور اکرم صلی اللہ علیہ و آلہ و سلم نے غزوہ حنین میں جنگ فرمائی جب مشرکین کو ہزیمت ہوئی تو صفوان کی زرہوں کو جمع کیا گیا تو ان میں کچھ زرہیں گم ہو گئیں، حضور اکرم صلی اللہ علیہ و آلہ و سلم نے صفوان سے فرمایا کہ ہم نے بیشک تمہاری زرہوں میں سے چند زرہیں گم کر دی ہیں تو کیا ہم تمہیں اس کی ضمان ادا کر دیں؟ وہ کہنے لگی کہ نہیں یا رسول اللہ صلی اللہ علیہ و آلہ و سلم اس لیے کہ آج میرے دل میں وہ بات نہیں ہے جو اس روز تھی۔

مسدد، ابو احوص، عبدالعزیز بن رفیع، عطاء، ناس، ال صفوان، آل صفوان کے بعض لوگوں نے روایت کیا کہ حضور اکرم صلی اللہ علیہ و آلہ و سلم نے مستعار لیں تھیں زرہیں آگے مذکورہ بالا حدیث ہی ہے۔

عبدالوہاب، بن نجدہ، ابن عیاش، شرحبیل، بن مسلم سے روایت ہے کہ میں نے ابو مامہ رضی اللہ تعالی عنہ سے سنا وہ فرماتے تھے کہ میں نے حضور اکرم صلی اللہ علیہ و آلہ و سلم سے سنا آپ صلی اللہ علیہ و آلہ و سلم فرماتے تھے کہ میں نے حضور اکرم صلی اللہ علیہ و آلہ و سلم سے سنا آپ فرماتے تھے کہ اللہ تعالی نے ہر صاحب حق کو اس کا حق عطا فرمایا ہے لہذا وارث کے واسطے کوئی وصیت نہیں رکھی اور نہ ہی عورت اپنے گھر سے کوئی چیز شوہر کی اجازت کے بغیر خرچ کر سکتی ہے کہا گیا یا رسول اللہ صلی اللہ علیہ و آلہ و سلم کھانا بھی نہیں دے سکتی؟ فرمایا کہ وہ تو ہمارے مالوں میں افضل ہے فرمایا کہ عاریۃ کو واپس کرنا ضروری ہے منحہ لوٹائی جائے گی اور دین ادا کیا جائے گا اور ضامن ضمان دینے کا پابند ہو گا۔

ابراہیم بن مستمر، حبان بن ہلال، ہشام، قتادہ، عطاء بن ابی رباح صفوان بن یعلی، اپنے والد یعلی سے روایت کرتے ہیں انہوں نے فرمایا کہ حضور اکرم صلی اللہ علیہ و آلہ و سلم نے مجھ سے فرمایا کہ جب میرے قاصد تمہارے پاس آئیں تو انہیں تیس زرہیں دے دینا اور تیس اونٹ دے دینا۔ وہ کہتے ہیں کہ میں نے کہا یا رسول اللہ صلی اللہ علیہ و آلہ و سلم یہ عاریۃ مضمونہ ہوں گی، یعنی اس کا ضمان ادا کیا جائے گا یا عاریۃً موداہ۔ کے طور پر لیں گے آپ نے فرمایا کہ بلکہ موداہ کے طور پر یعنی تمھیں واپس مل جائیں گی۔

جس نے کسی کی کوئی چیز ضائع کر دی تو اسی کے مثل بطور تاوان ادا کرے

مسدد، یحیی، ح، محمد بن مثنی، خالد، حمید، انس سے روایت ہے کہ ایک مرتبہ حضور اکرم صلی اللہ علیہ و آلہ و سلم اپنی بعض ازواج مطہرات کے پاس تھے تو امہات المومنین میں سے ایک نے اپنے خادم کے ہاتھ ایک پیالہ کھانے کا بھیجا راوی کہتے ہیں کہ انہوں نے اس پیالہ پر ہاتھ مار کر اسے توڑ دیا۔ ابن المثنی راوی کہتے ہیں کہ حضور اکرم صلی اللہ علیہ و آلہ و سلم نے اس ٹوٹے ہوئے پیالہ کے دونوں ٹکڑوں کو اٹھا کر ایک دوسرے میں ملا دیا اور اس میں کھانا جمع کرنا شروع کر دیا اور آپ نے فرمایا کہ تمہاری (صحابہ کرام کی) ماں کو غیرت آ گئی۔ ابن المثنی نے اتنا اضافہ کیا ہے کہ حضور اکرم صلی اللہ علیہ و آلہ و سلم نے فرمایا کہ کھاؤ چنانچہ سب نے کھا لیا۔ حتیٰ کہ ان کے گھر سے کھانے کا پیالہ آگیا آپ نے فرمایا کہ کہ کھاؤ اس خادم کو روک لیا اور پیالہ بھی روک لیا یہاں تک کہ سب کھا پی کر فارغ ہو گئے پھر صحیح پیالہ خادم کو دیا اور ٹوٹا ہوا پیالہ اپنے گھر میں روک لیا۔

مسدد، یحیی، سفیان، روایت کرتی ہیں کہ حضرت عائشہ رضی اللہ تعالی عنہ نے فرمایا کہ حضرت صفیہ جیسا کھانا پکانے والا نہیں دیکھا انہوں نے حضور اکرم صلی اللہ علیہ و آلہ و سلم کے لیے کھانا تیار کیا اور اسے آپ کے پاس بھیجا مجھے غیرت آ گئی تو میں نے برتن توڑ دیا میں نے آپ صلی اللہ علیہ و آلہ و سلم سے کہا کہ اس کا کیا کفارہ ہے جو میں نے کیا ہے؟ آپ نے فرمایا کہ برتن، برتن جیسا اور کھانا کھانے جیسا۔

ان جانوروں کا بیان جو کسی قوم کی کھیتی برباد کر دیں

احمد بن محمد بن ثابت، عبدالرزاق، معمر، زہری، حرام بن محیصہ سے روایت ہے کہ حضرت براء بن عاذب کی ایک اونٹنی کسی آدمی کے باغ میں داخل ہو گئی اور سے تباہ کر ڈالا رسول اللہ صلی اللہ علیہ و آلہ و سلم نے اس بارے میں فیصلہ فرمایا کہ اہل اموال دن میں تو خود حفاظت کریں جبکہ رات میں جانوروں کے مالکان اس کی حفاظت کریں۔

محمود بن خالد، حرام بن محیصہ، براء بن عازب سے روایت ہے وہ فرماتے ہیں کہ ہمارے پاس ایک نقصان پہچانے والے اونٹنی تھی ایک مرتبہ وہ ایک باغ میں داخل ہو گئی اور اسے نقصان پہنچایا اس بارے میں حضور اکرم صلی اللہ علیہ و آلہ و سلم سے گفتگو ہوئی آپ نے فرمایا کہ باغوں کی دن میں حفاظت کرنا ان کے مالکان کے ذمہ ہیں جبکہ جانوروں کی رات کے وقت حفاظت کرنا ان کے مالکان پر ہے، اور اگر رات کے وقت اگر جانوروں سے کسی کھیت کو نقصان وغیرہ پہنچا تو ان کے مالکان سے لیا جائے گا۔



فیصلوں کا بیان

عہدہ قضاء طلب کر نے کا بیان

نصر بن علی، فضیل بن سلیمان، عمرو بن ابی عمر، سعید سے روایت ہے نبی پاک صلی اللہ علیہ و آلہ و سلم نے فرمایا کہ جسے قضا کا منصب سپرد کیا گیا وہ بغیر چھری کے ذبح کر دیا گیا۔

عہدہ قضاء طلب کر نے کا بیان

نصر بن علی بشر بن عمر، عبداللہ بن جعفر، عثمان بن محمد، اعرج کہتے کہ نبی پاک صلی اللہ علیہ و آلہ و سلم نے فرمایا کہ جو شخص لوگوں کے درمیان قاضی بنا دیا گیا وہ بغیر چھری کے ذبح کر دیا گیا۔

قاضی اگر فیصلہ میں غلطی کر دے تو اس کا بیان

محمد بن حسان، خلف بن خلیفہ، ابو ہاشم، ابو بریدہ سے روایت ہے کہ نبی پاک صلی اللہ علیہ و آلہ و سلم نے فرمایا کہ قاضی تین قسم کے ہیں۔ ایک قسم جنت میں جائے گی اور دو قسمیں جہنم میں جائیں گی۔ پس جو جنت میں جائے گی وہ قاضی جنہوں نے حق کو پہچانا اور اسی کے مطابق فیصلہ کیا اور وہ قاضی جو حق کو پہچاننے کے باوجود فیصلہ میں ظلم کرے وہ جہنم میں جائے گا اور وہ قاضی جس نے لوگوں کے لئے جہالت کے ساتھ فیصلہ کیا وہ بھی جہنم میں جائے گا۔

عبید اللہ بن عمر بن میسرہ عبدالعزیز یعنی ابن محمد یزید بن عبداللہ بن الہاد محمد بن ابراہیم بسر بن سعید ابی و قیس مولی عمر بن العاص حضرت عمر بن عاص سے روایت ہے کہ حضور اکرم صلی اللہ علیہ و آلہ و سلم نے فرمایا کہ جب حاکم کوئی فیصلہ کرے اور اس میں اجتہاد کرے تو اگر وہ صحیح ہو تو اس کو دوہرا اجر ملے گے اور اگر فیصلہ میں اجتہاد کرے اور خطاء کرے تو اسے ایک اجر ملے گا۔

عباس، عمر بن یونس، ملازم بن عمر، موسیٰ بن نجدہ، یزید بن عبدالرحمن، ابو کثیر سے روایت ہے کہ نبی کریم صلی اللہ علیہ و آلہ و سلم نے فرمایا کہ جس شخص نے مسلمانوں کے عہدہ قضا کو طلب کیا حتی کہ اسے پا لیا پھر اس کا عدل اس کے ظلم پر غالب آ جائے تو اس کے لئے جنت ہے اور اگر اس کا ظلم اس کے عدل پر غالب آ جائے تو اس کے لئے جہنم ہے۔

ابراہیم بن حمزہ، ابی یحیی، زید بن ابی زرقاء، ابن ابی زناد، عبید اللہ بن عبداللہ بن عتبہ، فرماتے ہیں کہ آیت،  (ۭوَمَنْ لَّمْ یحْكُمْ بِمَآ اَنْزَلَ اللّٰهُ فَاُولٰۗىِٕكَ هُمُ الْكٰفِرُوْنَ ) 5۔ المائدہ:44) ۔ تک تین آیت۔ یہودیوں کے بارے میں نازل ہوئیں۔ بالخصوص یہود بنی قریضہ اور بنی نضیر کے بارے میں۔

محمد بن علاء، محمد بن مثنی، ابو معاویہ، اعمش، رجاء، عبدالرحمن بن بشر، ارزق، فرماتے ہیں کہ دو کندی اشخاص دروازہ سے داخل ہوئے اور حضرت ابو مسعود بیٹھے ہوئے تھے ایک دائرہ میں۔ ان دونوں نے عرض کیا کہ کیا کوئی آدمی ہے جو ہمارے درمیان فیصلہ کرے اس حلقہ میں بیٹھے ہوئے ایک شخص نے کہا میں۔ حضرت ابو مسعود انصاری نے ایک مٹھی کنکریاں لیں اور اسے دے ماریں اور کہا کہ ٹھہر جا گویا کہ ناپسند کیا فیصلہ کر نے میں جلد بازی کو۔

قضا طلب کر نے اور اس میں جلدی کر نے کا بیان

محمد بن کثیر، اسرائیل، عبدالاعلی، بلال، انس بن مالک سے روایت ہے کہ وہ فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ جس شخص نے عہدہ قضاء طلب کیا اور اس پر لوگوں سے مدد چاہی تو وہ اسی کے سپرد کر دیا جائے گا۔ اور جس نے اسے طلب نہیں کیا اور نہ لوگوں سے اس معاملہ پر مدد چاہی اسے عہدہ قضا مل گیا تو ایک فرشتہ اللہ تعالی نازل فرماتے ہیں جو اس کے معاملات کو درست کرتا ہے۔

احمد بن حنبل، یحیی بن سعید، قرہ بن خالد حمید بن ہلال، ابو بردہ، ابو موسیٰ سے روایت ہے کہ نبی پاک صلی اللہ علیہ و آلہ و سلم نے فرمایا کہ ہم ہرگز عامل نہیں بنائیں گے یا فرمایا کہ اسے عامل نہیں بنائیں گے اپنے امور پر جو اسے طلب کرے گا۔

رشوت کی برائی کے بیان میں

احمد بن یونس، ابن ابی ذئب، حارث بن عبدالرحمن ابی سلمہ، عبداللہ بن عمرو سے روایت ہے کہ نبی پاک صلی اللہ علیہ و آلہ و سلم نے لعنت فرمائی ہے رشوت لینے اور رشوت دینے والے پر۔

عمال حکومت اور قاضیوں کو ملنے والے ہدایا کا بیان

مسدد، یحیی، اسماعیل بن ابی خالد، قیس، عدی بن عمیرہ سے روایت ہے کہ نبی پاک صلی اللہ علیہ و آلہ و سلم نے فرمایا کہ اے لوگو تم میں سے جو شخص ہمارے کسی کام پر عامل مقرر ہو، پھر وہ ہم سے ایک دھاگے یا اس سے کچھ کم بھی چھپائے گا تو وہ خیانت ہے اور قیامت کے روز اس کے ساتھ آئے گا (یہ بات سن کر) ایک کالے رنگ کے انصاری صحابی رضی اللہ تعالی عنہ کھڑے ہوئے گویا کہ میں انہیں دیکھ رہا ہوں اور کہا کہ یا رسول اللہ صلی اللہ علیہ و آلہ و سلم آپ صلی اللہ علیہ و آلہ و سلم اپنا عمل مجھ سے واپس لے لیجئے (غالباً حضور نے انہیں کسی کام پر عامل بنایا تھا) آپ نے فرمایا وہ کیا ہے انہوں نے کہا کہ میں نے آپ سے سنا ہے کہ آپ فلاں فلاں بات فرما رہے تھے آپ نے فرمایا کہ اور میں تو یہ کہتا ہوں کہ جسے ہم کسی کام پر مقرر تو وہ تمام آدمی خواہ وہ تھوڑی ہو یا زیادہ ہمارے پاس لے آئے اور جو کچھ دے دیا جائے وہ لے لے اور جس سے منع کر دیا جائے اس سے رک جائے۔

فیصلہ کس طرح کیا جائے

عمرو بن عون، شریک، سماک، حنش، علی فرماتے ہیں کہ مجھے حضور اکرم صلی اللہ علیہ و آلہ و سلم نے یمن کا قاضی بنا کر بھیجا میں نے حضور اکرم صلی اللہ علیہ و آلہ و سلم سے عرض کیا کہ یا رسول اللہ آپ مجھے (قاضی بنا کر) بھیج رہے ہیں حالانکہ میں نو عمر ہوں اور قضاء کے بارے میں علم بھی نہیں رکھتا، حضور صلی اللہ علیہ و آلہ و سلم نے فرمایا کہ بیشک اللہ تعالی عنقریب تمہارے قلب کو ہدایت دیں گے اور تمہاری زبان کو ثابت قدم رکھیں گے۔ جب دو فریق تمہارے سامنے بیٹھے ہوں تو ان کے درمیان دوسرے فریق کی بات سنے بغیر ہرگز فیصلہ نہ کرنا جس طرح کہ تو نے پہلے فریق کی بات سنی، اس لیے کہ اس میں زیادہ مناسب طریقہ سے تمہارے سامنے مقدمہ کی حقیقت ظاہر ہو جائے گی۔ حضرت علی فرماتے ہیں کہ میں ہمیشہ فیصلہ کرتا تھا اور مجھے کسی فیصلہ میں شک وشبہ نہ ہوا اس کے بعد۔

قاضی کے فیصلہ میں خطا کا بیان

محمد بن کثیر، سفیان، ہشام بن عروہ، زینب بنت ام سلمہ فرماتی ہیں کہ حضور اقدس نے فرمایا کہ بیشک میں ایک بشر ہی ہوں اور تم لوگ میرے پاس اپنے خصومات لاتے ہو، اور شاید کہ تم میں سے کوئی اپنے دلائل زیادہ اچھے طریقے سے بیان کرے دوسرے کی بہ نسبت اور میں اسی کے حق میں فیصلہ کر دوں اس سے جیسا سنا تھا اس کے مطابق۔ پس اگر میں کسی کے لئے اس کے بھائی کے حق میں سے کسی حق کا فیصلہ کروں وہ اس میں سے کچھ نہ لے کہ بے میں اس کے واسطے آگ کا ایک ٹکڑا کاٹ رہا ہوں۔

ربیع بن نافع، ابو توبہ، ابن مبارک، اسامہ بن زید، عبداللہ بن نافع، ام سلمہ سے روایت ہے کہ رسول اللہ صلی اللہ علیہ و آلہ و سلم کے پاس دو آدمی میراث کے مقدمہ میں اپنا جھگڑا لے کر آئے دونوں میں سے کسی کے پاس گواہ نہیں تھے پس صرف دعویٰ تھا، حضور اکرم صلی اللہ علیہ و آلہ و سلم نے وہی فرمایا (جو سابقہ حدیث میں گزرا) وہ دونوں آدمی رونے لگے اور ان میں سے ہر ایک کہنے لگا کہ میں حق تمہیں دیتا ہوں نبی اکرم صلی اللہ علیہ و آلہ و سلم نے فرمایا کہ اچھا جو تم نے کیا سو اچھا کیا لہذا اب اسے آپس میں تقسیم کر لو اور حق مال کا ارادہ کرو پھر قرعہ کر کے اس کے حصہ کر لو اور ایک دوسرے کو معاف کر دو۔

ابراہیم بن موسی، عیسی، اسامہ، عبداللہ بن رافع، اس سند سے بھی حضرت ام سلمہ رضی اللہ تعالی عنہ سے مذکورہ بالا حدیث مروی ہے اس میں اتنا فرق ہے کہ وہ میراث کے معاملہ میں جھگڑا کرتے تھے اور کچھ پرانی اشیاء کے بارے میں حضور اکرم صلی اللہ علیہ و آلہ و سلم نے فرمایا کہ ایسے معاملہ جس کے بارے میں مجھ پر کچھ نازل نہیں ہوا اپنی رائے سے فیصلہ کروں گا۔

سلیمان بن داؤد، ابن وہب، یونس بن یزید، ابن شہاب، عمر بن خطاب سے روایت ہے کہ حضرت عمر رضی اللہ تعالی عنہ بن الخطاب منبر پر بیٹھ کر فرمایا۔ اے لوگو! ذاتی رائے حضور اکرم صلی اللہ علیہ و آلہ و سلم کی ہی صحیح تھی کیونکہ اللہ تعالی ان کو صحیح راہ دکھاتے تھے جبکہ ہماری رائے تو صرف ایک گمان ہے اور مشقت ہے۔

احمد بن عبدہ، معاذ بن معاذ، ابو عثمان فرماتے ہیں کہ ابو عثمان شامی نے مجھے بتلایا کہ ان کے خیال میں انہوں نے حریز بن عثمان سے کوئی شامی افضل نہیں دیکھا۔

احمد بن منیع، عبداللہ بن مبارک، مصعب بن ثابت عبداللہ بن زبیر سے روایت ہے کہ نبی اکرم صلی اللہ علیہ و آلہ و سلم نے حکم فرمایا کہ قاضی اور حاکم کے سامنے بیٹھیں فریقین مقدمہ کے وقت۔

غصہ کی حالت میں قاضی کے فیصلہ کا بیان

محمد بن کثیر، سفیان، عبدالملک، بن عمیر، عبدالرحمن بن ابی بکرہ نے اپنے بیٹے عبدالرحمن کو لکھا کہ نبی اکرم صلی اللہ علیہ و آلہ و سلم نے فرمایا کہ قاضی دو آدمیوں کے درمیان غصہ کی حالت میں فیصلہ نہ کرے۔

ذمیوں کے درمیان فیصلہ کر نے کا بیان

احمد بن محمد، علی بن حسین، یزید عکرمہ ابن عباس سے روایت ہے کہ قرآن پاک کی آیت، (ۭ فَاِنْ جَاۗءُوْكَ فَاحْكُمْ بَینَهُمْ اَوْ اَعْرِضْ عَنْهُمْ ) 5۔ المائدہ:42) جس کا ترجمہ یہ ہے کہ (اگر وہ کفار آپ کے پاس اپنے مقدمات لے کر آئیں تو آپ کو اختیار ہے کہ ان کے درمیان فیصلہ کریں یا ان سے اعراض کر لیں) منسوخ ہو گئی پھر یہ آیت نازل ہوئی، (فَاحْكُمْ بَینَهُمْ بِمَآ اَنْزَلَ اللّٰهُ) 5۔ المائدہ:48)۔ کہ ان کے درمیان اللہ کی کتاب کے مطابق فیصلہ کریں

عبد اللہ بن محمد بن سلمہ، محمد بن اسحاق ، داؤد بن حصین، عکرمہ، ابن عباس سے روایت ہے کہ جب یہ آیت نازل ہوئی، فان جاؤک فحکم بینھم تو بنو نظیر کا معمول تھا کہ جب بنی قریظہ کا کوئی آدمی قتل ہو جاتا تو اس کی نصف دیت دیتے اور جب بنی قریظہ بنی نضیر کے کسی آدمی کو قتل کر دیتے تو وہ پوری دیت ادا کرتے تھے۔ رسول اللہ صلی اللہ علیہ و آلہ و سلم نے اس آیت کے نزول کے بعد ان کے درمیان مساوات کر دی۔

قضاء میں اپنی رائے سے اجتہاد کر نے کا بیان

حفص بن عمر، شعبہ، ابی عون، حارث، بن عمرو مغیرہ، شعبہ، اناس کے بعض ساتھیوں سے روایت ہے کہ جب حضور اکرم نے حضرت معاذ کو یمن کا حاکم بنا کر بھیجنے کا ارادہ کیا فرمایا تم کس طرح فیصلہ کرو گے جب تمہارے پاس کوئی مقدمہ پیش ہو جائے انہوں نے فرمایا کہ اللہ کی کتاب سے فیصلہ کروں گا آپ نے فرمایا اگر تم اللہ کی کتاب میں وہ مسئلہ نہ پاؤ تو فرمایا کہ رسول اللہ صلی اللہ علیہ و آلہ و سلم کی سنت کے مطابق فیصلہ کروں گا حضور صلی اللہ علیہ و آلہ و سلم نے فرمایا کہ اگر سنت رسول میں بھی نہ پاؤ تو اور کتاب اللہ میں بھی نہ پاؤ تو انہوں نے کہا کہ اپنی رائے سے اجتہاد کروں گا اور اس میں کوئی کمی کوتاہی نہیں کروں گا، رسول اللہ صلی اللہ علیہ و آلہ و سلم نے ان کے سینہ کو تھپتھپایا اور فرمایا کہ اللہ ہی کیلئے تمام تعریفیں ہیں جس نے اللہ کے رسول کے رسول (معاذ) کو اس چیز کی توفیق دی جس سے رسول اللہ راضی ہیں۔

مسدد، یحیی، شعبہ، ابو عون، حارث، بن عمرو بن ناس، عبدالواحد، مروان، ابن عمر، سلیمان بن بلال، عبدالعزیز بن محمد اس سند سے بھی حضرت معاذ رضی اللہ تعالی عنہ نے حضور علیہ السلام سے یہی روایت نقل کی ہے۔

صلح کا بیان

سلیمان بن داؤد، ابن وہب، سلیمان بن بلال، احمد بن عبدالواحد، مروان سے روایت ہے کہ حضور صلی اللہ علیہ و آلہ و سلم نے فرمایا کہ صلح کرانا جائز ہے مسلمانوں کے درمیان، محمد کی روایت میں اتنا اضافہ ہے کہ سوائے اس صلح کے جو حلال کو حرام کر دے یا حرام کو حلال کر دے جبکہ سلیمان بن داؤد کی روایت میں یہ اضافہ ہے کہ رسول اللہ صلی اللہ علیہ و آلہ و سلم نے فرمایا کہ مسلمان اپنی شرائط پر رہیں۔

احمد بن صالح، ابن وہب، یونس، ابن شہاب، عبداللہ بن کعب بن مالک سے روایت ہے کہ حضرت کعب بن مالک نے انہیں بتلایا کہ رسول اللہ صلی اللہ علیہ و آلہ و سلم کے زمانہ میں مسجد نبوی میں انہوں نے ابن ابی حدرد رضی اللہ تعالی عنہ سے اپنے کسی قرض جو ان کے ذمہ تھا مطالبہ کیا، اس مطالبہ میں ان دونوں کی آوازیں بلند ہو گئیں اور اختلاف کی وجہ سے یہاں تک کہ حضور صلی اللہ علیہ و آلہ و سلم ان کی طرف نکلے یہاں تک کہ اپنے حجرہ مبارک کا پردہ اٹھایا اور کعب بن مالک کا پکارا اور فرمایا اے کعب انہوں نے کہا بیشک یا رسول اللہ صلی اللہ علیہ و آلہ و سلم۔ آپ صلی اللہ علیہ و آلہ و سلم نہیں ہاتھ سے اشارہ کیا اپنے قرض میں سے آدھا کم کر دو۔ کعب رضی اللہ تعالی عنہ کہنے لگے کہ میں بیشک کر دیا یا رسول اللہ صلی اللہ علیہ و آلہ و سلم۔ آپ صلی اللہ علیہ و آلہ و سلم نے فرمایا (ابن ابی حدرد سے) کہ اٹھو اور قرضہ ادا کرو۔

گواہیوں کا بیان

احمد بن سعید، احمد بن سرح ابن وہب، مالک بن انس، عبداللہ بن بکر، عبداللہ بن عمرو بن عثمان بن عفان، عبدالرحمن بن ابی عمرہ سے روایت ہے کہ حضور اکرم صلی اللہ علیہ و آلہ و سلم نے کہا کہ میں تمہیں بہترین گواہ کے بارے میں نہ بتلاؤں جو اپنی گواہی دیتا ہے یا اپنی گواہی کی خبر دیتا ہے قبل اس کے کہ اس سے سوال کیا جائے۔ امام ابو داؤد فرماتے ہیں کہ امام مالک نے فرمایا کہ بہترین گواہ سے یہاں مراد وہ گواہ ہے جسے یہ علم نہ ہو کہ اس کی گواہی کس کے حق میں مفید ہے اور حمد بن سعید ہمدانی کہتے ہیں کہ اس گواہی کو بادشاہ تک پہنچا دے جبکہ ابن سرح کہتے ہیں کہ یا اسے امام کے پاس لے جائے ہمدانی کی روایت میں اجنار کا لفظ ہے یعنی خبر دینے کا ذکر ہے ابن سرح نے اپنی روایت میں عبدالرحمن بن ابی عمرۃ الانصاری کے بجائے ابن ابی عمرۃ الانصاری کے الفاظ کہے ہیں۔

احمد بن یونس، زہیر، عمارہ بن غزیہ، یحیی بن راشد، عبداللہ بن عمر فرماتے ہیں کہ ہم حضرت عبداللہ بن عمر رضی اللہ تعالی عنہ کے انتظار میں بیٹھے تھے وہ ہماری طرف نکل آئے اور بیٹھ گئے اور فرمایا کہ میں نے حضور اکرم صلی اللہ علیہ و آلہ و سلم سے سنا آپ فرما رہے تھے کہ جس کی سفارش اللہ کی حدود میں سے کسی حد کے جاری ہونے سے مانع بن گئی تو بیشک اس نے اللہ سے ضد کی اور جس شخص نے کسی امر باطل پر جھگڑا کیا اور اسے معلوم ہو (کہ یہ غلط اور باطل ہے) تو وہ اس جھگڑے کو جب تک نہیں چھوڑے گا اللہ کے غصہ اور غضب میں رہے گا اور جس شخص نے کسی مومن و مسلمان کے بارے میں کوئی ایسی بات کہی جو اس کے اندر نہیں ہے تو اللہ اسے اہل دوزخ کی کیچڑ اور گندگی و غلاظت میں رکھیں گے یہاں تک کہ جو کچھ اس نے کہا کہ اس سے توبہ نہ کر لے۔

علی بن حسین، بن ابراہیم، عمر بن یونس، عاصم بن محمد بن زید، مثنی بن یزید مطرد، نافع، ابن عمر اس سند بھی حضرت ابن عمر کی مذکورہ بالا حدیث ہی منقول ہے البتہ اس میں اتنا اضافہ ہے کہ آپ نے فرمایا جس شخص نے کسی جھگڑے میں ظلم کی مدد کی (مراد ظالم کی) تو وہ مستحق ہو گیا اللہ کی طرف سے غضب و ناراضگی کا ۔

جھوٹی گواہی دینے کا بیان

یحیی بن موسی، محمد بن عبید، سفیان، عصفری، حبیب بن نعمان سے روایت ہے کہ نبی اکرم صلی اللہ علیہ و آلہ و سلم نے فجر کی نماز پڑھی جب فارغ ہو کر پیچھے مڑے تو کھڑے ہو گئے اور فرمایا کہ جھوٹی گواہی اللہ کے ساتھ شرک کر نے کے برابر کر دی گئی ہے (گناہ کے اعتبار سے) تین مرتبہ یہ ارشاد فرمایا پھر یہ آیت تلاوت فرمائی، (فَاجْتَنِبُوا الرِّجْسَ مِنَ الْاَوْثَانِ وَاجْتَنِبُوْا قَوْلَ الزُّوْرِ) 22۔ الحج:30) ، آخر تک۔ پس بتوں کی گندگی سے بچتے رہو اور جھوٹی بات سے بچتے رہو۔ بایں طور کہ اللہ ہی کی طرف جھکے رہو اور اس کے ساتھ کسی کو شریک مت ٹھہراؤ۔

جس شخص کی گواہی رد کر دی جائے اس کا بیان

حفص بن عمر، محمد بن راشد، سلیمان بن موسی، عمرو بن شعیب، اپنے والد سے اور وہ ان کے دادا سے روایت کرتے ہیں کہ حضور اکرم صلی اللہ علیہ و آلہ و سلم خیانت کر نے والے مرد و عورت کی گواہی کو اپنے بھائی سے بغض رکھنے والے کی گواہی کو رد فرما دیا اور گھر کے کسی پرانے خادم یا ملازم کی گواہی کو اس کے گھر والوں کے حق میں رد کر دیا ہے جبکہ غیر اہل بیت کے لئے روا رکھا ہے۔ امام ابو داؤد فرماتے ہیں کہ غمر کے معنی ہیں حسد اور بغض و عداوت۔

محمد بن خلف بن طارق الرازی، زید بن یحیی بن عبید الخزاعی، سعید بن عبدالعزیز، سلیمان بن موسیٰ سے روایت کرتے ہیں کہ حضور اقدس صلی اللہ علیہ و آلہ و سلم نے فرمایا کہ کسی خیانت کر نے والے مرد یا خیانت کر نے والی عورت کی گواہی اور زنا کر نے والے مرد اور زنا کر نے والی عورت کی گواہی اور اپنے مسلمان بھائی سے کینہ و عداوت رکھنے والی کی گواہی جائز نہیں ہے۔

دیہاتی کی گواہی شہر والوں پر

احمد بن سعید، ابن وہب، یحیی بن ایوب، نافع بن یزید، ابن ہاد، محمد بن عمر بن عطاء بن یسار سے مروی ہے کہ انہوں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ کسی بدوی (دیہاتی) کی گواہی، بستی والوں اور شہر والوں پر جائز نہیں۔

رضاعت پر گواہی کا بیان

سلیمان بن حرب، حماد بن زید، ایوب بن ابی ملیکہ، عقبہ بن حارث، عقبہ بن حارث فرماتے ہیں کہ مجھ سے عقبہ بن حارث نے بیان کیا جبکہ میرے ایک ساتھی نے بھی انہی کی روایت سے مجھ سے بیان کیا کہ اور مجھے اپنے ساتھی کی روایت زیادہ اچھی طرح یاد ہے انہوں نے کہا کہ میں نے ام یحیی بنت ابی اہاب سے نکاح کیا ہمارے پاس ایک بار ایک کالی عورت آئی اور اس نے دعویٰ کیا کہ اس نے ہم دونوں کو دودھ کو پلایا ہے میں حضور اکرم صلی اللہ علیہ و آلہ و سلم کے پاس حاضر ہوا اور یہ بات آپ سے بیان کی آپ نے مجھ سے اعراض کیا میں نے عرض کیا یا رسول اللہ صلی اللہ علیہ و آلہ و سلم۔ بلا شبہ وہ عورت جھوٹی ہے آپ صلی اللہ علیہ و آلہ و سلم نے فرمایا کہ تمہیں کیا علم ہے؟جبکہ وہ کہہ چکی جو کہہ چکی ہے اپنی بیوی کو چھوڑ دو۔

رضاعت پر گواہی کا بیان

احمد بن ابی شعیب، حارث بن عمیر، عثمان بن ابی شیبہ، اسماعیل بن علیہ، ایوب، ابن ابی ملیکہ، عبید بن ابی مریم، عقبہ بن حارث سے اسی سند کے ساتھ بھی مذکورہ بالا حدیث ہی مروی ہے۔

سفر کے دوران وصیت پر کافر ذمی کی گواہی کا بیان

زیاد بن ایوب، ہشیم، زکریا شعبی سے روایت ہے کہ ایک مسلمان آدمی کو، وقوقاء، کے مقام پر مرض وفات پیش آ گیا اسے کوئی مسلمان آدمی وصیت پر گواہ بنانے کے لئے نہیں ملا چنانچہ اس نے اہل کتاب میں سے دو افراد کو گواہ بنایا وہ دونوں کوفہ آئے اور حضرت موسیٰ اشعری کے پاس آئے اور انہیں اس آدمی کے مر نے کی خبر دی اور اس کا ترکہ اور وصیت بھی لے آئے، ابو موسیٰ اشعری رضی اللہ تعالی عنہ نے فرمایا کہ یہ تو ایک ایسا معاملہ ہے جو حضور صلی اللہ علیہ و آلہ و سلم کے زمانہ کے بعد نہیں ہوا چنانچہ انہوں نے ان دونوں اہل کتاب سے عصر کی نماز کے بعد حلف لیا اور اس بات پر کہ انہوں نے نہ خیانت کی، نہ جھوٹ بولا، نہ ہی مال میں تبدیلی کی، اور نہ ہی کچھ چھپایا، اور نہ ہی مال میں کوئی تغیر کیا اور یہ بیشک اس آدمی کی یہی وصیت تھی اور یہی اس کا کل ترکہ تھا، پھر ان کی گواہی جاری کر دی۔

سفر کے دوران وصیت پر کافر ذمی کی گواہی کا بیان

حسن بن علی، یحیی بن آدم، ابن ابی زائدہ، محمد بن ابی قاسم، عبدالملک، بن سعید، بن جبیر سے مروی ہے قبیلہ بنی سہم کا ایک آدمی تمیم داری اور عدی بن بداء کے ساتھ سفر میں نکلا وہ سہمی شخص ایک ایس جگہ پر مر گیا جہاں کوئی مسلمان نہیں تھا، جب وہ دونوں اس کے ترکہ کو لے کر آئے تو بنی سہم نے اس کے سامان میں سے ایک چاندی کا سونا جڑا ہو پیالہ غائب پایا، حضور اکرم صلی اللہ علیہ و آلہ و سلم نے ان دونوں سے حلف لیا پھر وہ پیالہ مکہ میں پایا گیا جس کے پاس پایا گیا اس نے کہا کہ ہم نے اسے تمیم داری سے خریدا ہے تو اس سہمی شخص کے ورثاء میں سے دو آدمی کھڑے ہوئے اور قسم کھا کے کہا کہ ہماری گواہی ان دونوں کی گواہی سے زیادہ صحیح ہے اور یہ کہ پیالہ ہمارے ساتھی کا ہے۔ راوی کہتے ہیں کہ اس وقت یہ آیت نازل ہوئی۔ (یٰٓاَیھَاالَّذِینَ اٰمَنُوْا شَهَادَۃ بَینِكُمْ اِذَا حَضَرَ اَحَدَكُمُ الْمَوْتُ) 5۔ المائدۃ:106)۔ کہ اے ایمان والو جب تم میں سے کسی کی موت کا وقت آ پہنچے تو آپس میں مسلمان ہی کو گواہ بناؤ۔

جب حاکم کسی آدمی کی گواہی کے صحیح ہونے اور سچے ہونے کا یقین ہو تو اس پر فیصلہ کر سکتا ہے

محمد بن یحیی بن فارس، حکم بن نافع، شعیب، عمارہ بن خریمہ سے روایت ہے کہ ان کے چچا نے جو حضور صلی اللہ علیہ و آلہ و سلم کے صحابی تھے بیان کیا کہ ایک مرتبہ حضور اکرم صلی اللہ علیہ و آلہ و سلم نے ایک اعرابی سے گھوڑا خریدا۔ اور آپ صلی اللہ علیہ و آلہ و سلم سے اعرابی کو اپنے پیچھے لے کر چلے تاکہ اسے گھوڑے کی قیمت ادا کریں حضور اکرم صلی اللہ علیہ و آلہ و سلم تیز تیز چلنے لگے جبکہ اعرابی نے کچھ سستی کی اچانک کچھ لوگ اس اعرابی کے سامنے آ گئے اور اس گھوڑے کے بارے میں بھاؤ تاؤ کر نے لگے اور انہیں اس کا احساس نہیں تھا کہ حضور اکرم صلی اللہ علیہ و آلہ و سلم خرید چکے ہیں، اس اعرابی نے حضور اکرم صلی اللہ علیہ و آلہ و سلم کو پکارا اور کہا کہ اگر تم گھوڑا خرید چکے ہو تو ٹھیک ہے ورنہ میں اسے بیچ ڈالوں۔ حضور اکرم صلی اللہ علیہ و آلہ و سلم وہیں کھڑے ہو گئے جب آپ نے اعرابی کی پکار سنی اور فرمایا کیا میں اسے تجھ سے نہیں خرید چکا وہ اعرابی کہنے لگا نہیں خدا کی قسم نہیں میں نے اسے تجھ سے فروخت نہیں کیا۔ نبی اکرم صلی اللہ علیہ و آلہ و سلم نے فرمایا کہ کیوں نہیں میں اسے تجھ سے خرید چکا ہوں اب اس اعرابی نے کہنا شروع کیا اچھا گواہ لاؤ تو حضرت خزیمہ رضی اللہ تعالی عنہ فورا بول پڑے کہ میں گواہی دیتا ہوں تو نے اسے فروخت کر دیا ہے پس حضور اکرم صلی اللہ علیہ و آلہ و سلم خزیمہ کی طرف متوجہ ہوئے اور فرمایا کہ تو کیسے شہادت دیتا ہے، انہوں نے کہا کہ یا رسول اللہ صلی اللہ علیہ و آلہ و سلم آپ کی تصدیق کی وجہ سے۔ چنانچہ حضور اکرم صلی اللہ علیہ و آلہ و سلم نے حضرت خزیمہ کی گواہی کو دو آدمیوں کی گواہی کے برابر قرار دیا۔

ایک قسم اور ایک گواہ پر فیصلہ کر نے کا بیان

عثمان بن ابی شیبہ، حسن بن علی، زید بن حباب سیف سے روایت ہے کہ حضور اکرم صلی اللہ علیہ و آلہ و سلم نے ایک گواہ اور ایک قسم پر فیصلہ فرمایا۔

محمد بن یحیی، سلمہ بن شبیب، عبدالرزاق، محمد بن مسلم، عمرو بن دینار سے یہی حدیث اسی سند کے ساتھ مروی ہے اس میں یہ ہے کہ سلمہ (جو راوی حدیث ہیں) انہوں نے اپنی روایت میں عمر بن دینار نے فرمایا ہے کہ یہ فیصلہ جو حضور نے فرمایا تھا حقوق میں تھا۔

احمد بن ابی بکر، ابو مصعب، ربیعہ بن ابی عبدالرحمن، سہیل بن ابی صالح سے روایت ہے کہ نبی اکرم صلی اللہ علیہ و آلہ و سلم نے ایک گواہ اور ایک قسم پر فیصلہ فرمایا۔ امام ابو داؤد فرماتے ہیں کہ ربیع بن سلیمان المؤذن نے مجھ سے اضافہ کیا اس حدیث میں انہوں نے کہا کہ شافعی نے عبدالعزیز سے خبر دی ہے وہ کہتے ہیں کہ اس کا تذکرہ میں نے سہیل بن ابی صالح سے کیا تو انہوں نے کہا کہ مجھ سے ربیعہ نے بیان کیا ہے اور وہ میرے نزدیک ثقہ ہیں میں نے بیشک ان سے روایت بیان کی ہے لیکن مجھے یاد نہیں ہے۔ عبدالعزیز کہتے ہیں کہ سہیل کو مرض پیش آ گیا تھا جس کی وجہ سے ان کی عقل میں فتور آ گیا اور وہ اپنی بعض احادیث بھول گئے چنانچہ سہیل اس کے بعد اس طرح حدیث بیان کرتے کہ ربیعہ سے انہوں نے اور انہوں نے ان کے والد سے۔

محمد بن داؤد، زیاد، ابن یونس، سلیمان بن بلال ربیعہ مصعب یہ حدیث بھی سلیمان بن بلال نے ربیعہ سے ابی مصعب کی سند کے ساتھ سی معنی میں روایت کی ہے سلیمان نے کہا کہ میں سہیل سے ملا اور میں نے ان سے اس حدیث کے بارے میں سوال کیا انہوں نے کہا کہ مجھے علم نہیں میں نے ان سے کہا کہ بیشک ربیعہ نے مجھے آپ کے واسطے سے یہ حدیث بیان کی ہے تو انہوں نے کہا کہ اگر ربیعہ نے تجھ سے میرے واسطے سے یہ حدیث بتلائی ہے تو پھر تو اس روایت کو ربیعہ اور میرے واسطے سے بیان کرو۔

احمد بن عبدہ، عمار بن شعیب بن عبید اللہ بن زبیب، اپنے والد سے اور وہ اپنے دادا زبیب رضی اللہ تعالی عنہ عنبری سے روایت کرتے ہیں کہ میں نے اپنے دادا زبیب عنبری کو یہ کہتے ہوئے سنا کہ نبی پاک صلی اللہ علیہ و آلہ و سلم نے بنی العنبر کی طرف ایک لشکر روانہ کیا اس لشکر والوں نے بنی العنبر کو رکبہ میں جو طائف کے گرد و نواح میں ایک مقام ہے گرفتار کر لیا اور انہیں حضور کی خدمت میں ہنکا لے گئے میں ان سب سے آگے نکل گیا حضور کے پاس، اور میں نے کہا کہ السَّلَامُ عَلَیکَ یا نَبِی اللَّهِ وَرَحْمَۃ اللَّهِ وَبَرَکَاتُهُٗ ہمارے پاس آپ کا لشکر آیا اور اس نے ہمیں گرفتار کر لیا حالانکہ ہم مسلمان ہو چکے ہیں اور ہم نے اپنے جانوروں کے کان بھی کاٹ دیے ہیں جب بنوعنبر کے لوگ آئے تو مجھ سے اللہ کے نبی صلی اللہ علیہ و آلہ و سلم نے فرمایا کہ کیا تمہارے پاس کوئی گواہ ہے اس بات پر کہ تم اسلام لا چکے تھے ان ایام میں گرفتاری سے قبل، میں نے کہا کہ جی ہاں۔ فرمایا کہ تیرا گواہ کون ہے؟میں نے کہا سمرہ جو بنی عنبر کا ایک آدمی ہے اس کے علاوہ ایک شخص جس کا زبیب نے نام لیا تھا۔ (راوی کو یاد نہیں) تو اس واہ نے تو گواہی دی جبکہ سمرہ نے گواہی دینے سے انکار کر دیا۔ نبی پاک صلی اللہ علیہ و آلہ و سلم نے فرمایا کہ اس نے تمہارے لیے گواہی سے انکار کر دیا ہے پس تم اپنے دوسرے گواہ کے ساتھ حلف اٹھاؤ۔ میں نے کہا جی ہاں۔ پاس آپ نے مجھے سے حلف لیا پس قسم کھائی کہ بیشک ہم لوگ اسلام لا چکے ہیں فلاں فلاں دن۔ پھر ہم نے جانوروں کے کان کاٹ دئیے اللہ کے نبی نے لشکر سے فرمایا کہ ان کے آدھے اموال کو آپس میں تقسیم کر لو اور ان کی اولادوں کو چھوڑو بھی مت اور اگر اللہ تعالی کام کی بیکاری ناپسند نہ کرتے تو ہم تمہاری رسیاں بھی نہ لیتے۔ پس زبیب کہتے ہیں کہ مجھے میری والدہ نے بلایا اور کہا کہ اس آدمی نے میرا زین (وہ کپڑا جو جانوروں کی پیٹھ پر بچھایا جاتا ہے) لے لی ہے۔ میں حضور اکرم صلی اللہ علیہ و آلہ و سلم کی طرف مڑا یعنی میں نے اس کے بارے میں آپ کو بتایا آپ نے فرمایا کہ اسے روکو۔ میں نے اس کی گردن میں رسی ڈال کر پکڑا اور اس کے ساتھ اپنی جگہ پر ہی کھڑا ہو گیا پھر اللہ کے نبی صلی اللہ علیہ و آلہ و سلم نے ہماری طرف دیکھا کہ ہم دونوں کھڑے ہوئے ہیں فرمایا کہ تو اپنے قیدی کے ساتھ کیا چاہتا ہے؟میں نے اسے اپنے ہاتھ سے چھوڑ دیا۔ اللہ کے نبی کھڑے ہوئے اور اس آدمی سے کہا کہ اس کے مال کی زین واپس کر دو جو تو نے اس کی ماں سے لی ہے وہ کہنے لگا اے اللہ کے نبی وہ تو میرے ہاتھ سے نکل گئی ہے۔ زبیب کہتے ہیں کہ اللہ کے نبی نے اس آدمی کی تلوار کھینچ کر مجھے دی اور اس آدمی سے فرمایا کہ جا اور کئی صاع غلہ کے مزید اسے دے۔ زبیب کہتے ہیں کہ اس نے مزید مجھے کئی صاع جو کے دیے۔

دو آدمی کسی چیز کا دعویٰ کریں لیکن گواہ کسی کے پاس نہ ہو تو کیا کیا جائے

محمد بن منہال، یزید بن زریع، ابن ابی عروبہ، قتادہ، سعید بن ابی بردہ سے روایت ہے کہ دو آدمیوں نے ایک اونٹ یا کسی جانور کے بارے میں دعویٰ کیا نبی پاک صلی اللہ علیہ و آلہ و سلم کے سامنے اور ان میں سے کسی ایک کے پاس بھی گواہ نہیں تھا، تو نبی پاک صلی اللہ علیہ و آلہ و سلم نے اسے ان دونوں میں مشترک کر دیا۔

حسن بن علی، یحیی بن آدم، عبدالرحیم بن سلیمان، سعید سے یہی روایت ان کی سند سے مروی ہے۔

محمد بن بشار، حجاج بن منہال، ہمام، قتادہ سے اسی سابقہ سند سے مروی ہے کہ رسول اللہ صلی اللہ علیہ و آلہ و سلم کے زمانہ میں دو افراد نے کسی اونٹ کے بارے میں دعویٰ کیا ان میں سے ہر ایک نے دو گواہ آپ کے پاس بھیجے حضور اکرم صلی اللہ علیہ و آلہ و سلم نے اس اونٹ کو دونوں کے درمیان نصف نصف تقسیم کر دیا۔

محمد بن منہال، یزید بن زریع، ابن ابی عروبہ، قتادہ، خلاس، ابو رافع، ابو ہریرہ سے مروی ہے کہ دو آدمی کسی سامان کے بارے میں حضور صلی اللہ علیہ و آلہ و سلم کے پاس جھگڑا لے کر آئے ان میں سے کسی کے پاس گواہ نہیں تھا نبی پاک صلی اللہ علیہ و آلہ و سلم نے ان سے فرمایا کہ قرعہ اندازی کرو حلف پر خواہ وہ دونوں اسے پسند کریں یا نہ کریں۔

احمد بن حنبل، سلمہ بن شبیب، عبدالرزاق، احمد معمر، ہمام بن منبہ، ابو ہریرہ سے روایت ہے کہ نبی پاک صلی اللہ علیہ و آلہ و سلم نے فرمایا کہ جب دو افراد حلف اٹھانے کو ناپسند کریں یا سے پسند کریں تو قرعہ اندازی کریں اس پر (مراد یہ ہے کہ حلف اٹھانے یا نہ اٹھانے پر) اختلاف ہو جائے تو قرعہ اندازی کریں کہ قسم لی جائے یا نہ لی جائے۔ سلمہ بن شبیب کہتے ہیں کہ ہمیں معمر نے یہ حدیث بتلائی اور اس میں کرہ الاثنان الیمین کے بجائے علی الیمین کے الفاظ ذکر کیے ہیں۔

ابو بکر بن ابی شیبہ، خالد بن حارث، سعید بن ابو عروبہ سے ابن منہال کی سند سے اس جیسی روایت ہی مروی ہے انہوں نے اونٹ کے بجائے، کسی جانور کا لفظ استعمال کیا ہے اور ان دونوں کے پاس گواہ نہیں تھا، انہیں حضور اکرم صلی اللہ علیہ و آلہ و سلم نے حکم دیا کہ وہ حلف پر قرعہ اندازی کریں۔

قسم اٹھانا مدعی علیہ کے ذمہ ہے

عبد اللہ بن مسلمہ قعنبی، نافع بن عمر، ابن ابی ملیکہ سے روایت ہے کہ وہ فرماتے ہیں کہ مجھے حضرت ابن عباس رضی اللہ تعالی عنہ نے خط لکھا کہ حضور اکرم صلی اللہ علیہ و آلہ و سلم نے فیصلہ فرمایا کہ حلف کی ذمہ داری مدعی علیہ پر ہے۔

حلف کا طریقہ

مسدد، ابو احوص، عطاء بن سائب، ابی یحیی، ابن عباس سے روایت ہے کہ نبی پاک صلی اللہ علیہ و آلہ و سلم نے ایک شخص سے حلف لیا تو فرمایا کہ اللہ کی قسم کھاؤ جس کے علاوہ کوئی معبود نہیں فلاں کے لئے تیرے پاس کوئی چیز نہیں ہے یعنی مدعی کے لئے۔

اگر مدعی علیہ ذمی ہو تو کیا اس سے حلف لیا جائے گا

محمد بن عیسی، ابو معاویہ، اعمش، شقیق، اشعث فرماتے ہیں کہ میرے اور ایک یہودی کے درمیان کچھ زمین مشترک تھی، یہودی نے (میرے حصہ) سے انکار کر دیا حضور نے فرمایا کہ مجھ سے تیرے پاس کوئی گواہ ہے میں نے کہا کہ نہیں تو آپ نے یہودی سے فرمایا کہ تو حلف اٹھا، میں نے کہا کہ یا رسول اللہ صلی اللہ علیہ و آلہ و سلم وہ تو قسم کھا کر میرا مال لے اڑے گا (اسے اللہ کا خوف تو مانع نہیں ہے) تو اللہ نے یہ آیت نازل فرمائی، ، (یٰٓاَیھَاالَّذِینَ اٰمَنُوْا شَهَادَۃ بَینِكُمْ اِذَا حَضَرَ اَحَدَكُمُ الْمَوْتُ) 3۔ آل عمران:77)۔

کسی ایسے امر پر قسم کھانا جو اس کی غیر موجودگی میں ہوا ہو اور اسے صرف علم ہو

محمود بن خالد، حارث بن سلیمان کر دوس، اشعث بن قیس، فرماتے ہیں کہ ایک حضرمی اور ایک کندی شخص اپنی کسی زمین کا جو یمن میں تھی جھگڑا لے کر حضور اکرم صلی اللہ علیہ و آلہ و سلم کی خدمت میں حاضر ہوئے۔ وہ حضرمی شخص کہنے لگا یا رسول اللہ صلی اللہ علیہ و آلہ و سلم، میری زمین اس کندی کے باپ نے غصب کر لی تھی اور اب وہ اس کی ملکیت میں ہے۔ حضور نے فرمایا کہ کیا تیرے پاس کوئی گواہ ہے؟وہ حضرمی کہنے لگا کہ نہیں لیکن میں اسے قسم دیتا ہوں اللہ کی یہ نہیں جانتا کہ یہ میری زمین ہے جسے غصب کر لیا تھا اس کے باپ نے وہ کندی تیار ہو گیا حلف اٹھانے پر۔

ہناد بن سری ابو احوس سماک علقمہ بن وائل بن حجر ابیہ سے روایت کرتے ہیں ایک آدمی حضرموت کا اور کندہ کا نبی کریم صلی اللہ علیہ و آلہ و سلم کی خدمت میں آئے وہ حضرمی کہنے لگا یا رسول اللہ صلی اللہ علیہ و آلہ و سلم اس شخص نے ایک زمین کو غصب کر لیا ہے جو میرے والد کی تھی، کندی کہنے لگا کہ وہ میری زمین ہے میرا اس پر قبضہ ہے اور میں ہی اس پر زراعت کرتا ہوں اس کا زمین پر کوئی حق نہیں۔ حضور صلی اللہ علیہ و آلہ و سلم نے حضرمی سے فرمایا کہ کیا تیرے پاس گواہ ہے؟ اس نے کہا نہیں آپ نے فرمایا کہ پھر تمہارے واسطے اس کندی کا حلف ہے، حضرمی کہنے لگا یا رسول اللہ صلی اللہ علیہ و آلہ و سلم وہ تو فاسق و فاجر آدمی ہے اسے اس بات کی کوئی پرواہ نہیں ہو گی کہ وہ کیا حلف اٹھا رہا ہے اس میں کوئی تورع اور پرہیز گاری نہیں ہے حضور اکرم صلی اللہ علیہ و آلہ و سلم نے فرمایا کہ تمہارے لئے سوائے حلف کے اس پر اور کسی کا حق نہیں ہے۔

ذمی سے حلف کیسے لیا جائے گا؟

محمد بن یحیی، عبدالرزاق، معمر سے روایت ہے کہ حضور اکرم صلی اللہ علیہ و آلہ و سلم نے یہودیوں سے فرمایا کہ میں تمہیں اللہ کی قسم دیتا ہوں کہ جس نے توراۃ کو نازل کیا موسیٰ پر، تم کیا پاتے ہو تورات میں زانی کی سزا۔

عبدالعزیز بن یحیی ابو الاصبع، محمد بن سلمہ، محمد بن اسحاق، زہری سے یہی حدیث مروی ہے وہ فرماتے ہیں کہ مزنیہ کے ایک آدمی نے جو صاحب علم و متبع تھا مجھ سے اس حدیث کو بیان کیا

محمد بن مثنی، عبدالاعلی، سعید، قتادہ، عکرمہ نبی کریم صلی اللہ علیہ و آلہ و سلم سے روایت کرتے ہیں کہ حضور نے ابن صوریا (جو کہ یہود کا عالم تھا) سے فرمایا کہ میں تمہیں اس اللہ سے نصیحت دلاتا ہوں جس نے تمہیں آل فرعون سے نجات دی تھی اور سمندر میں تمہارے واسطے راستے بنائے تھے اور تم پر بادل کا سایہ کیا تھا اور تمہارے اوپر من و سلویٰ نازل کیا تھا اور توراۃ نازل کی تھی حضرت موسیٰ پر کیا تم اپنی کتب میں رجم کا ذکر پاتے ہو؟وہ کہنے لگا کہ آپ نے مجھے عظیم ذات کا واسطہ دیا اب میرے لئے کوئی گنجائش نہیں کہ میں آپ سے جھوٹ بولوں۔

آدمی کو اپنے حق پر قسم کھانی چاہیے

عبدالوہاب، بن نجدہ، موسیٰ بن مروان، بقیہ، ولید بن بحیر بن سعد، خالد بن معدان، سیف عوف بن مالک سے روایت ہے کہ نبی پاک صلی اللہ علیہ و آلہ و سلم نے دو آدمیوں کے درمیان فیصلہ فرمایا جس شخص کے خلاف فیصلہ ہوا تھا جب وہ واپس جانے کے لئے مڑا تو کہنے لگا، حسبی اللہ ونعم الوکیل۔ حضور اکرم صلی اللہ علیہ و آلہ و سلم نے یہ سن کر فرمایا بیشک اللہ تعالی ملامت فرماتے ہیں حماقت و بیوقوفی اور تمہیں چاہیے کہ عقل مندی اور ہوشیاری سے کام لو پھر جب تم کسی معاملہ میں مغلوب ہو جاؤ تو یوں کہو کہ اللہ تعالی مجھے کافی ہے اور بہترین کار ساز ہے۔

عبد اللہ بن محمد، عبداللہ بن مبارک، برا بن ابی لیلہ، محمد بن میمون، عمر بن شرید سے روایت ہے کہ حضور اکرم صلی اللہ علیہ و آلہ و سلم نے فرمایا کہ غنی آدمی کا قرض ادا کر نے میں تاخیر کرنا اس کی عزت و آبرو اور اس کی سزا کو حلال کر دیتا ہے۔ ابن مبارک فرماتے ہیں کہ یحل عرضہ اس کی آبرو ریزی کے حلال ہونے کا مطلب یہ ہے کہ اس کے ساتھ سخت کلامی اور درشت روئی کر سکتے ہیں۔

معاذ بن اسد، نضر، بن شمیل، ہرماس بن حبیب، جو گاؤں کے رہنے والے تھے اپنے والد سے اور وہ ان کے دادا سے روایت کرتے ہیں کہ میں اپنے کسی مقروض کو حضور کی خدمت میں لے کر حاضر ہوا حضور نے فرمایا کہ اس کے ساتھ لگے رہو، پھر مجھ سے فرمایا کہ اے بنی تمیم کے بھائی۔ تم اپنے قیدی سے کیا چاہتے ہو۔

ابراہیم بن موسی، عبدالرزاق، معمر بہز بن حکیم اپنے والد سے اور وہ ان کے دادا سے روایت کرتے ہیں کہ حضور اقدس صلی اللہ علیہ و آلہ و سلم نے ایک آدمی کو تہمت پر قید کر لیا تھا۔ (صرف گمان پر نہ ثبوت جرم پر۔ )

محمد بن قدامہ، مومل، ابن ہشام بن قدامہ، اسماعیل، بہز بن حکیم اپنے والد سے اور وہ ان کے دادا سے روایت کرتے ہیں ابن قدامہ نے اپنی روایت میں بھائی یا چچا کا تذکرہ کیا ہے جبکہ مومل بن ہشام نے اپنی روایت میں کہا وہ حضور کے سامنے کھڑے ہوئے جبکہ آپ خطبہ پڑھ رہے تھے۔

وکالت کا بیان

عبید اللہ بن سعد بن ابراہیم، اسحاق ، ابو نعیم، ابن کیسان، جابر بن عبداللہ سے روایت ہے کہ وہ فرماتے ہیں میں نے ارادہ کیا خیبر کی طرف جانے کا تو میں حضور صلی اللہ علیہ و آلہ و سلم کے پاس حاضر ہوا آپ کو سلام کیا اور آپ سے کہا کہ میں نے خیبر جانے کا ارادہ کیا ہے حضور نے فرمایا کہ وہاں جب تم میرے وکیل سے ملو تو اس سے پندرہ وسق کھجوریں لے لینا اگر وہ تم سے کوئی علامت طلب کرے تو اپنا ہاتھ اس کے گلے پر رکھ دینا۔

قضاء کے بعض امور کا بیان

مسلم بن ابراہیم، مثنی بن سعید، قتادہ، بشیر بن کعبد سے روایت ہے کہ حضور اکرم صلی اللہ علیہ و آلہ و سلم نے فرمایا کہ جب تم راستہ میں آپس میں جھگڑ پڑو تو ساتھ ہاتھ چھوڑ دو۔ (راہ گیروں کے لئے)

مسدد، ابن ابی خلف، سفیان، زہری، اعرج سے روایت ہے کہ نبی پاک صلی اللہ علیہ و آلہ و سلم نے فرمایا کہ جب تمہارا (مسلمان) بھائی تمہاری دیوار میں لکڑی گاڑنے کی اجازت مانگے تو اسے منع نہ کرو۔ یہ ارشاد سن کر لوگوں نے سر جھکائے (گویا کہ اس ارشاد پر ان کی طبیعت میں گرانی آئی) تو حضرت ابو ہریرہ رضی اللہ تعالی عنہ نے کہا مجھے کیا ہو گیا ہے میں لوگوں اس ارشاد سے بے اعتنائی برتتے دیکھ رہا ہوں میں ضرور با الضرور اس کو تمہارے کندھوں کے درمیان ڈالتا رہوں گا امام ابو داؤد فرماتے ہیں کہ یہ الفاظ روایت ابن ابی خلف کی ہے۔

قتیبہ بن سعید، لیث، یحیی، محمد بن یحیی بن حبان، لولؤ ابو صرمہ فرماتے ہیں کہ قتیبہ کے علاوہ دوسرے رواۃ نے اس حدیث میں صاحب النبی کا بھی ذکر کیا ہے سے روایت ہے کہ نبی اکرم صلی اللہ علیہ و آلہ و سلم نے فرمایا کہ جو کسی کو نقصان پہنچائے گا اللہ اسے نقصان پہنچائے گا اور جو کسی سے (بغیر کسی شرعی وجہ سے) دشمنیٰ رکھے گا اللہ اس سے دشمنیٰ رکھے گا۔

سلیمان بن داؤد، حماد، واصل، ابی عیینہ، ابو جعفر محمد بن علی سے روایت ہے کہ ان کے کچھ کھجور کے درخت ایک انصاری آدمی کے باغ میں تھے جبکہ اس کے ساتھ اس کے گھر والے بھی تھے، راوی کہتے ہیں کہ حضرت سمرہ اپنے کھجور کے درختوں کے پاس جایا کرتے تھے جس سے اس انصاری کو تکلیف ہوا کرتی تھی اور اسے آنا جانا گراں گزرتا تھا۔ اس واسطے اس انصاری نے حضرت سمرہ رضی اللہ تعالی عنہ سے مطالبہ کیا کہ درختوں کے بدلے میں دوسرے درخت لے لے لیکن حضرت سمرہ رضی اللہ تعالی عنہ نے پھر انکار کر دیا، وہ انصاری حضور کی خدمت میں حاضر ہوا اور آپ سے سارا قصہ عرض کیا، آپ نے حضرت سمرہ سے فرمایا اچھا ان درختوں کو دوسرے درختوں سے بدل لو، تو سمرۃ رضی اللہ تعالی عنہ نے انکار کر دیا، حضور نے فرمایا کہ اچھا پھر انہیں ہبہ کر دو اور ان کے عوض فلاں فلاں چیز لے لو آپ بار بار اسے اس معاملہ پر ترغیب دیتے رہے لین سمرہ نے انکار ہی کیا، چنانچہ حضور نے فرمایا کہ تم دوسرے کو تکلیف پہنچانے والے ہو اور آپ نے انصاری سے کہا کہ جاؤ اور ان کے درخت اکھاڑ کر پھینک دو۔

ابو ولید، لیث زہری، عروہ، عبداللہ بن زبیر، رضی اللہ تعالی عنہ سے روایت ہے کہ ایک شخص نے حضرت زبیر بن العوام سے حرہ (مدینہ میں سیاہ پتھریلی زمین) کی نالیوں کے بارے میں جن کے ذریعہ کھیتوں کو سراب جاتا ہے جھگڑا کیا وہ انصاری شخص کہتا تھا کہ پانی کو (روکے بغیر) جاری رہنے دو کہ وہ گزرتا رہے زبیر بن عوام نے اس سے انکار کر دیا۔ حضور اقدس صلی اللہ علیہ و آلہ و سلم نے حضرت زبیر سے کہا کہ اے زبیر رضی اللہ تعالی عنہ اپنی زمینوں کو سراب کرو پھر پانی اپنے پڑوسی کی طرف چھوڑ دو۔ راوی کہتے ہیں کہ یہ سن کر انصاری غصہ میں آ گیا اور کہنے لگا کہ یا رسول اللہ صلی اللہ علیہ و آلہ و سلم کیا اس واسطے کہ یہ آپ کے چچا زاد بھائی ہیں یہ سن کر حضور اکرم صلی اللہ علیہ و آلہ و سلم کے چہرے کا رنگ متغیر ہو گیا اور پھر زبیر رضی اللہ تعالی عنہ سے فرمایا کہ اپنی زمین کو سیراب کرو اور پانی کو روک لو یہاں تک کہ کھیت کی منڈیروں تک پانی جمع ہو جائے، راوی کہتے ہیں کہ خدا کی قسم میرا خیال یہ ہے کہ یہ آیت اسی بارے میں نازل ہوئی۔ فلا وربک لا یومنون حتی۔ آپ کے رب کی قسم وہ ہرگز مومن نہیں ہوں گے یہاں تک کہ آپ کو اپنے مخاصمات میں ثالث اور فیصل نہ تسلیم کر لیں اور پھر آپ صلی اللہ علیہ و آلہ و سلم کے فیصلہ سے اپنے دلوں میں تنگی نہ محسوس کریں اور اچھی طرح مان لیں۔

محمد بن علاء، ابو اسامہ، ولید، ابن کثیر، ابی مالک بن ابی ثعلبہ، فرماتے ہیں کہ انہوں نے اپنے بڑوں سے سنا وہ تذکرہ کیا کرتے تھے کہ قریش میں ایک شخص جو بنی قریظہ کے ساتھ پانی کا معاملہ میں شریک تھاس نے اپنا جھگڑا نبی پاک صلی اللہ علیہ و آلہ و سلم کی خدمت میں پیش کیا جو ایک بہتے نالے کے بارے میں تھا جس کا پانی وہ لوگ تقسیم کر لیا کرتے تھے نبی اکرم صلی اللہ علیہ و آلہ و سلم نے ان کے درمیان فیصلہ فرمایا کہ جب پانی ٹخنوں تک جمع ہو جائے اس وقت اوپر کی زمین والا پانی نہ روکے نیچے والے پر۔

احمد بن عبدہ مغیرہ بن عبدالرحمن، ابی عبدالحمن بن حارث، عمر بن شعیب، اپنے والد سے اور وہ ان کے دادا سے روایت کرتے ہیں کہ حضور اقدس صلی اللہ علیہ و آلہ و سلم نے بہتے ہوئے نالے کے بارے میں فیصلہ کیا کہ اس کے پانی کو ٹخنوں کے برابر پہنچنے کے برابر تک روکا جائے پھر اوپر کی زمین والا نچلی زمین والے کی طرف اسے بھیج دے۔

محمود بن خالد محمد بن عثمان، عبدالعزیز بن محمد سے روایت ہے کہ دو آدمیوں نے حضور اقدس صلی اللہ علیہ و آلہ و سلم کے سامنے کھجور کی حریم کے بارے میں تنازع پیش کیا (یہ ایک راوی کی حدیث کے الفاظ ہیں) حضور اکرم صلی اللہ علیہ و آلہ و سلم نے اس کی پیمائش کا حکم دیا، اسے ناپا گیا تو وہ سات گز نکلی (اور دوسرے راوی کی روایت میں ہے کہ پانچ گز پائی گئی) تو حضور صلی اللہ علیہ و آلہ و سلم نے اسی کے مطابق فیصلہ فرمایا۔ جبکہ عبدالعزیز بن محمد (راوی ہیں اس روایت کے) کہتے ہیں کہ حضور نے اس درخت کی ایک شاخ سے ناپنے کا حکم دیا۔ چنانچہ اسے ناپا گیا۔



حروف اور قرات کا بیان

عبد اللہ بن محمد، حاتم بن اسماعیل، نصر بن عاصم، یحیی بن سعید جعفر بن محمد سے روایت ہے کہ نبی اکرم صلی اللہ علیہ و آلہ و سلم نے، وَاتَّخِذُوا مِنْ مَقَامِ إِبْرَاهِيمَ مُصَلًّی، پڑھا (واتخذ صیغہ امر کے ساتھ)

موسیٰ یعنی ابن اسماعیل، حماد، ہشام بن عروہ، حضرت عائشہ فرماتی ہیں کہ ایک شخص رات کو کھڑا ہوا (نماز کے لیے) اور قرآن کریم پڑھنے لگا پس اس کی آواز بلند ہو گئی جب صبح ہوئی تو حضور اکرم صلی اللہ علیہ و آلہ و سلم نے فرمایا کہ اللہ تعالی اس شخص پر رحم فرمائے (جو رات کو تلاوت کر رہا تھا) کتنی ہی آیات تھیں جو رات کو اس نے مجھے یاد دلائیں اور بیشک میں انہیں ضائع کر چکا تھا (یعنی بھول چکا تھا)۔

قتیبہ بن سعید، عبدالواحد بن زیاد، ابن عباس جو حضرت ابن عباس رضی اللہ تعالی عنہ کے آزاد کردہ غلام تھے فرماتے ہیں کہ حضرت ابن عباس رضی اللہ تعالی عنہ نے فرمایا کہ قرآن کریم کی آیت (وَمَا كَانَ لِنَبِيٍّ اَنْ يَّغُلَّ) 3۔ آل عمران:161) کہ کسی نبی کے لیے مناسب نہیں ہے کہ وہ مال غنیمت میں خیانت کرے ایک سرخ چادر کے بارے میں جو غزوہ بدر کے دن گم ہو گئی تھی نازل ہوئی اس وقت لوگوں نے یہ خیال کیا تھا ہو سکتا ہے وہ حضور نے لے لی ہو، تو یہ آیت نازل ہوئی (نبی کے بارے میں ایسا گمان بھی کرنا مناسب نہیں ہے)۔

محمد بن عیسی، معمر، انس بن مالک سے روایت ہے کہ نبی کریم صلی اللہ علیہ و آلہ و سلم نے فرمایا کہ اے اللہ میں آپ کی پناہ مانگتا ہوں کنجوسی اور بڑھاپے سے۔

قتیبہ بن سعید، یحیی بن سلیم، اسماعیل بن کثیر، عاصم بن لقیط بن صبرہ، فرماتے ہیں کہ میں بنی منتفق کی طرف سے یا بنی منتفق کے وفد میں حضور اکرم صلی اللہ علیہ و آلہ و سلم کے پاس آیا تھا پھر پوری حدیث بیان کی اور فرمایا کہ نبی کریم صلی اللہ علیہ و آلہ و سلم نے (لاتحسبن) سین کے زیر کے ساتھ، نہ کہ زبر کے ساتھ۔

محمد بن عیسی، سفیان، عمرو بن دینار، عطاء، ابن عباس سے روایت ہے کہ ایک شخص اپنی چند بکریوں کے ساتھ تھا کہ مسلمانوں نے جا کر اسے پکڑا تو اس نے کہا کہ السلام علیکم پس مسلمانوں نے کافر سمجھ کر اسے قتل کر دیا وہ اس کی بکریاں لے لیں، پس یہ آیت نازل ہوئی (وَلَا تَقُوْلُوْا لِمَنْ اَلْقٰٓى اِلَيْكُمُ السَّلٰمَ لَسْتَ مُؤْمِنًا) 4۔ النساء:94) کہ جو تمہارے اوپر سلام کرے اسے یہ نہ کہو کہ تو مومن نہیں تم دنیا کہ زندگی کے ساز و سامان کو چاہتے ہو۔ (مراد بکریاں ہیں)

سعید بن منصور، ابن ابی زناد، محمد بن سلیمان، حجاج بن محمد، ابو زناد، اشبع، خارجہ بن زید بن ثابت سے روایت ہے کہ نبی اکرم صلی اللہ علیہ و آلہ و سلم (غَيْرُ اُولِي الضَّرَرِ) 4۔ النساء:95) غیر میں را کے پیش کے ساتھ نہ کہ زیر کے ساتھ۔

عثمان بن ابی شیبہ، محمد بن علاء، عبداللہ بن مبارک، یونس بن یزید، علی بن یزید سے روایت ہے کہ نبی اکرم صلی اللہ علیہ و آلہ و سلم نے (والعین با العین) پڑھا ہے نون کے پیش کے ساتھ نہ کہ زبر کے ساتھ (لیکن روایت ابو حفص میں نون کے زبر کے ساتھ ہے)۔

نصر بن علی، عبداللہ بن مبارک، یونس بن یزید، ابی علی، زہری، انس بن مالک سے روایت ہے کہ نبی اکرم صلی اللہ علیہ و آلہ و سلم نے پڑھا (وَکَتَبْنَا عَلَيْهِمْ فِيهَا أَنَّ النَّفْسَ بِالنَّفْسِ وَالْعَيْنُ بِالْعَيْنِ)۔

نفیلی، زہیر، فضیل بن مرزوق، عطیہ بن سعد، فرماتے ہیں کہ میں نے حضرت عبداللہ بن عمر رضی اللہ تعالی عنہ کے سامنے پڑھا (اَللّٰهُ الَّذِيْ خَلَقَكُمْ مِّنْ عْفٍ) 30۔ الروم:54) ضاد کے زبر کے ساتھ تو ابن عمر رضی اللہ تعالی عنہ نے فرمایا کہ من (ضُعف) ضاد کے پیش کے ساتھ، میں نے حضور اکرم صلی اللہ علیہ و آلہ و سلم کے سامنے اس آیت کو اسی طرح پڑھا جس طرح تم نے پڑھا ہے آپ نے مجھ پر ایسا ہی مواخذہ فرمایا جیسے میں نے تمہیں (اس غلطی پر) پکڑا ہے۔

محمد بن یحیی، عبید، ابن عقیل، ہارون بن عبداللہ حضور اکرم صلی اللہ علیہ و آلہ و سلم نے نقل فرماتے ہیں۔ من ضُعف۔ (ضاد کے پیش کے ساتھ، نہ کہ زبر کے ساتھ)۔

محمد بن کثیر، سفیان، اسلم، عبد اللہ، عبدالرحمن فرماتے ہیں کہ حضرت ابی بن کعب نے فرمایا کہ (بِفَضْلِ اللَّهِ وَبِرَحْمَتِهِ فَبِذَلِکَ فَلْتَفْرَحُوا) (تا کے ساتھ جو کہ یعقوب کی قرات ہے، جبکہ اکثر قراء نے یاء کے ساتھ اسے پڑھا ہے۔ فَلْیَفْرَحُوا)۔

محمد بن عبد اللہ، مغیرہ بن سلمہ، ابن مبارک، عبداللہ بن عبدالرحمن بن ابزی، فرماتے ہیں کہ حضرت ابی رضی اللہ تعالی عنہ بن کعب نے فرمایا کہ حضور اکرم صلی اللہ علیہ و آلہ و سلم نے یوں پڑھا (بِفَضْلِ اللَّهِ وَبِرَحْمَتِهِ فَبِذَلِکَ فَلْتَفْرَحُوا هُوَ خَيْرٌ مِمَّا تَجْمَعُونَ) (فَلْتَفْرَحُوا اور تَجْمَعُونَ) تاء کے ساتھ پڑھا ہے جبکہ ابو جعفر اور ابن عامر نے یاء کے ساتھ پڑھا ہے۔

موسیٰ بن اسماعیل، حماد، ثابت شہر بن حوشب، اسماء بنت یزید فرماتی ہیں انہوں نے رسول اللہ صلی اللہ علیہ و آلہ و سلم کو یہ پڑھتے ہوئے سنا (انہ عمل غیر صالح) نون کے زبر اور راء کے زبر کے ساتھ کے پیش کے ساتھ ہے یہ یعقوب کی قرات ہے اور دوسرے قراء کے نزدیک، عمل غیر صالح ہے)۔

ابو کامل، عبدالعزیز، ابن مختار، ثابت، شہر بن حوشب، فرماتے ہیں کہ میں نے حضرت ام سلمہ رضی اللہ تعالی عنہ سے پوچھا کہ حضور اکرم صلی اللہ علیہ و آلہ و سلم اس آیت مبارکہ کو کس طرح پڑھا کرتے تھے انہ عمل غیر صالح، وہ فرمانے لگیں کہ اسی طرح پڑھا ہے، انہ عمل غیر صالح، امام ابو داؤد فرماتے ہیں کہ اس حدیث کو ہارون نحوی اور موسیٰ بن خلف نے ثابت سے روایت کیا ہے جیسے کہ عبدالعزیز بن المختار نے کہا۔

"ابراہیم بن موسی، عیسی، حمزہ، ابو اسحاق ، سعید بن جبیر، ابن عباس سے روایت کرتے ہیں کہ رسول اللہ صلی اللہ علیہ و آلہ و سلم جب دعا کیا کرتے تھے تو آپ سے شروع فرماتے تھے اور فرماتے کہ اللہ تعالی ہم پر رحم فرمائے اور موسیٰ پر۔ کاش وہ صبر سے کام لیتے تو اپنے ساتھی سے بڑے عجیب معاملات دیکھتے لیکن انہوں نے کہہ دیا کہ اگر تو نے کسی چیز کے بارے میں سوال کیا اس کے بعد تو تم میرے ساتھی نہ رہنا بیشک تجھے میری طرف سے عذر پہنچ چکا ہے (من لدنی) حمزہ نے نون کو لمبا کیا (یعنی اس کو تشدید کے ساتھ پڑھا اور یہ اکثر قراء کی قرات ہے)۔
حضرت ابن عباس ، حضرت ابی بن کعب سے اور وہ نبی کریم صلی اللہ علیہ و سلم سے نقل فرماتے ہیں کہ آپ نے فرمایا اس طرح اس آیت کو پڑھا قَدْ بَلَغْتَ مِنْ لَدُنِّي وَثَقَّلَهَا ( لدنی میں نون کو مثقل اور تشدید کے ساتھ پڑھا )"

محمد بن مسعود، عبدالصمد بن عبدالوارث، محمد بن دینار، سعید بن اوس، مصدع، ابی یحیی کہتے ہیں کہ میں نے حضرت ابن عباس رضی اللہ تعالی عنہ سے سنا فرماتے تھے کہ مجھے حضرت ابی بن کعب نے اسی طرح پڑھایا جس طرح انہیں حضور صلی اللہ علیہ و آلہ و سلم نے پڑھایا۔ فِی عَینِ حَمِئَةٍ۔ مخفف پڑھایا۔ (حامئة نہیں پڑھایا جو ابو عامر، حمزہ، کسائی وغیرہ کی قرات ہے۔ )

یحیی بن فضل، وہیب، ہارون، ابان بن تغلب، عطیہ، ابو سعید سے روایت ہے کہ نبی کریم صلی اللہ علیہ و آلہ و سلم نے فرمایا علیین والوں میں سے ایک شخص اہل جنت کو جھانک کر دیکھے گا۔ تو جنت اس کے چہرے کی (تابانی کی) وجہ سے روشن اور چمکدار ہو جائے گی گویا کہ وہ ایک موتی کا ستارہ ہے۔ (یہ تشبیہ کمال روشنی کو بیان کر نے کے لیے دی کہ ایک ستارہ تو ویسے ہی روشن ہوتا ہے اور موتی بھی بہت چمکدار ہوتا ہے جب دونوں مل گئے تو روشنی اور چمک کئی گنا بڑھ گئی۔ راوی کہتے ہیں اس طرح حدیث میں آیا ہے۔ دری مرفوع ہے دل کے پیش کے ساتھ نہ کہ ہمزہ کے ساتھ۔ ادری نہیں ہے اور بیشک حضرت ابو بکر رضی اللہ تعالی عنہ، و عمر رضی اللہ تعالی عنہ بھی انہیں علیین والوں میں سے ہیں بلکہ ان سے بھی بہتر ہیں۔

عثمان بن ابی شیبہ، ہارون بن عبد اللہ، ابو اسامہ، حسن بن حکم، ابو سبرہ، فرماتے ہیں کہ میں نبی کریم صلی اللہ علیہ و آلہ و سلم کے پاس آیا آگے حدیث بیان کی، تو ایک آدمی قوم کا کہنے لگا یا رسول اللہ صلی اللہ علیہ و آلہ و سلم ہمیں سباء کے بارے میں بتلائیے وہ کوئی دین خطہ زمین ہے؟ یا کوئی عورت ہے؟ فرمایا کہ کوئی خطہ زمین ہے یا کوئی عورت ہے لیکن وہ ایک مرد ہے جس کے دس بیٹے تھے جن میں سے چھ یمن میں رہائش پذیر ہوئے اور چار شام میں (جس سے ان کی اولاد بڑھی اور وہی قوم سباء کہلاتی ہے (عثمان نے) جو راوی ہیں اس حدیث کے) غطیفی کی جگہ غطفانی کہا ہے اور حدثنی الحسن کہا ہے۔

احمد بن عبدہ، اسماعیل بن ابراہیم، معمر، سفیان، عمرو، عکرمہ، ابو ہریرہ سے روایت ہے کہ نبی کریم نے یہ آیت پڑھی، اسماعیل بن ابراہیم نے حضرت ابو ہریرہ رضی اللہ تعالی عنہ سے روایت بیان کی اور حدیث وحی کو ذکر کیا اور کہا کہ اللہ تعالی کا قول ہے۔ (حَتّىٰٓ اِذَا فُزِّعَ عَنْ قُلُوْبِهِمْ) 34۔ السبأ:23) (فزع کے بجائے جو عام قرات میں ہے)۔

محمد بن رافع، اسحاق بن سلیمان، ابو جعفر، ربیع بن انس رضی اللہ تعالی عنہ زوجہ نبی صلی اللہ علیہ و آلہ و سلم سے روایت ہے کہ حضور اکرم یہ آیت اس طرح پڑھا کرتے تھے۔ (بَلٰى قَدْ جَاۗءَتْكَ اٰيٰتِيْ فَكَذَّبْتَ بِهَا وَاسْتَكْبَرْتَ وَكُنْتَ مِنَ الْكٰفِرِيْنَ ) 29۔ الزمر:59) (مذکر کا صیغہ استعمال کر نے کے بجائے مؤنث کا صیغہ استعمال فرماتے ہیں کہ یہ حدیث ربیع بن انس کے مرسلات میں سے ہے کیونکہ ربیع نے ام سلمہ کا زمانہ نہیں پایا۔

احمد بن حنبل، احمد بن عبدہ، سفیان، عمر، عطاء، ابن حنبل، صفوان، ابن عبدہ بن یعلی، فرماتے ہیں کہ میں نے حضور اکرم صلی اللہ علیہ و آلہ و سلم سے منبر پر سنا آپ پڑھ رہے تھے، (وَنَادَوْا يٰمٰلِكُ) 43۔ الزخرف:77) (بعض لوگ وَنَادَوْا يَا مَالِ۔ (پڑھتے ہیں ترخیم کے ساتھ۔ )

نصر بن علی، ابو احمد، اسرائیل، ابو اسحاق سے نقل کرتے ہیں مجھے حضور اکرم صلی اللہ علیہ و آلہ و سلم نے پڑھایا۔ (إِنِّي أَنَا الرَّزَّاقُ ذُو الْقُوَّةِ الْمَتِينُ) سورة ذاریات کی آیات ہے مشہور قرات اس میں یہ ہے (اِنَّ اللّٰهَ هُوَ الرَّزَّاقُ ذُو الْقُوَّةِ الْمَتِيْنُ) 51۔ الزاریات:58)۔

حفص بن عمر، شعبہ، ابو اسحاق ، اسود، عبداللہ رضی اللہ تعالی عنہ فرماتے ہیں کہ نبی کریم صلی اللہ علیہ و آلہ و سلم فَهَلْ مِنْ مُدَّکِرٍ۔ پڑھا کرتے تھے، امام ابو داؤد فرماتے ہیں کہ میم کے پیش، دال کے زبر اور کاف زیر کے ساتھ۔

مسلم بن ابراہیم، ہارون بن موسی، بدیل بن میسرہ، عبداللہ بن شقیق، فرماتی ہیں کہ میں نے حضور اکرم صلی اللہ علیہ و آلہ و سلم کو یہ پڑھتے ہوئے سنا فَرُوحٌ وَرَيْحَانٌ۔ راء کے پیش کے ساتھ فَرُوحٌ۔ حالانکہ مشہور قرات میں فروح ہے یہ یعقوب کی قرات ہے)

احمد بن صالح، عبدالملک بن عبدالرحمن سفیان، محمد بن منکدر، جابر فرماتے ہیں کہ میں نے حضور اکرم صلی اللہ علیہ و آلہ و سلم کو یہ پڑھتے ہوئے سنا أَ يَحْسَبُ أَنَّ مَالَهُ أَخْلَدَهُ(سورہ حمزہ کی آیت میں قرات مشہور بغیر حرف استفہام کے ہے (يَحْسَبُ)

حفص بن عمر، شعبہ، خالد، ابو قلابہ ان صحابی سے روایت کرتے ہیں جنہیں حضور اکرم صلی اللہ علیہ و آلہ و سلم نے پڑھایا۔فَيَوْمَئِذٍ لَا يُعَذِّبُ عَذَابَهُ أَحَدٌ وَلَا يُوثِقُ وَثَاقَهُ أَحَدٌ (سورة فجر کی ان آیات میں يُعَذِّبُ اور يُوثِقُ پڑھایا گیا جبکہ قرات مشہورہ میں ذال اور ثاء کے زیر کے ساتھ ہے)۔

محمد بن عبید، حماد، خالد، ابو قلابہ سے یہی حدیث ذرا اختصار کے ساتھ مروی ہے۔

عثمان بن ابی شیبہ، محمد بن علاء، محمد بن ابی عیبدہ، اعمش، سعد، عطیہ سے روایت ہے کہ حضور اکرم صلی اللہ علیہ و آلہ و سلم نے حدیث بیان کی جس میں حضرت جبرائیل اور میکائیل کا ذکر فرمایا تو جبرائیل اور میکائیل فرمایا۔ جبریل، میکائیل نہیں فرمایا جیسا کہ قرآن کریم میں سورة بقرہ میں ہے)۔

زید بن اخزم، بشر، ابن عمر، محمد بن حازم، کہتے ہیں کہ امام اعمش کے سامنے تذکرہ ہوا کہ جبرائیل اور میکائیل کی قرات (پڑھنے کا طریقہ) کیا ہے تو اعمش نے ہم سے حدیث بیان کی حضرت سعد طائی سے انہوں نے عطیہ العوفی سے اور انہوں نے حضرت ابو سعید الخدری سے کہ انہوں نے حضور اقدس صلی اللہ علیہ و آلہ و سلم نے صاحب صور (حضرت اسرافیل) کا تذکرہ فرمایا تو فرمایا کہ ان کے دائیں جانب جبرائیل اور بائیں جانب میکائیل ہوں گے۔

احمد بن حنبل، عبدالرزاق، معمر، زہری، معمر، فرماتے ہیں کہ بعض اوقات حضرت سعید بن المسیب فرمایا کرتے تھے کہ حضور اور حضرت ابو بکر رضی اللہ تعالی عنہ، حضرت عمر رضی اللہ تعالی عنہ، حضرت عثمان پڑھا کرتے تھے۔ مَالِکِ يَوْمِ الدِّينِ۔ اور وہ پہلا شخص جس نے مَلِکِ يَوْمِ الدِّينِ۔ پڑھا وہ مروان بن حکم تھا، امام ابو داؤد فرماتے ہیں کہ حضرت زہری کی صحیح ترین اسانید میں سے یہ سند ہے۔ زہری عن انس رضی اللہ تعالی عنہ اور زہری عن سالم عن ابیہ۔

سعید بن یحیی اموی، ابن جریج، عبداللہ بن ابی ملیکہ، ام سلمہ سے روایت ہے کہ انہوں نے ذکر کیا یا کوئی دوسرا لفظ اس کے علاوہ فرمایا نبی کریم کی قرات کا آپ سورة فاتحہ یوں پڑھا کرتے تھے۔بِسْمِ اللَّهِ الرَّحْمَنِ الرَّحِيمِ الْحَمْدُ لِلَّهِ رَبِّ الْعَالَمِينَ الرَّحْمَنِ الرَّحِيمِ مَلِکِ يَوْمِ الدِّينِ۔ ایک ایک آیت الگ الگ پڑھتے تھے۔

عبید اللہ بن عمر بن میسرہ، عثمان بن ابی شیبہ، یزید بن ہارون، سفیان بن حسین، حکم بن عیینہ، ابراہیم، فرماتے ہیں کہ میں حضور اکرم صلی اللہ علیہ و آلہ و سلم کا ردیف تھا اور آپ گدھے پر سوار تھے اور سورج غروب ہوا چاہتا تھا، پس آپ نے فرمایا کہ کیا تم جانتے ہو کہ یہ کہاں غروب ہوتا ہے؟ میں نے عرض کیا کہ اللہ اور اس کے رسول صلی اللہ علیہ و آلہ و سلم ہی بہتر جانتے ہیں فرمایا کہ وہ ایک گرم چشمہ میں غروب ہوتا ہے۔

محمد بن عیسی، حجاج، ابن جریج، عمر بن عطاء، کہتے ہیں کہ مجھے عمر بن عطاء نے بتلایا کہ ابن الاسقع کا آزاد کردہ غلام جو ایک سچا آدمی ہے اس نے بتلایا کہ واثلہ بن الاسقع سے روایت ہے کہ نبی کریم صلی اللہ علیہ و آلہ و سلم ان کے (صحابہ) کے پاس مہاجرین صفہ میں تشریف لائے ان سے کسی آدمی نے سوال کیا کہ قرآن کریم میں سب سے بڑی آیت کون سی ہے۔ (مراد فضیلت و تاثیر کے اعتبار سے بڑی کون سی ہے) فرمایا کہ اَللہُ لَا اِلٰہَ اِلَّا ھُوَ الحَیُّ القَیُّوم۔

ابو معمر، عبداللہ بن عمرو بن ابی حجاج، عبدالوارث، شیبان، اعمش، شقیق، ابن مسعود کہنے لگے کہ ہم تو اسے ھیت لک۔ پڑھتے ہیں ابن مسعود نے فرمایا کہ میں تو اسے اس طرح پڑھتا ہوں۔ جیسا کہ مجھے سکھلایا گیا ہے وہ ہی مجھے زیادہ پسند ہے۔

ہناد، ابو معاویہ، اعمش، شقیق، عبداللہ اس سند سے بھی سابقہ حدیث ذرا سے فرق کے ساتھ منقول ہے۔

احمد بن صالح، سلیمان بن داؤد، ابن وہب، ہشام بن سعد، زید بن اسلم، عطاء بن یسار سے روایت ہے کہ وہ حضرت ابو سعید خدری رضی اللہ تعالی عنہ سے روایت کرتے ہیں کہ وہ فرماتے ہیں کہ رسول اللہ صلی اللہ علیہ و آلہ و سلم نے فرمایا اللہ تعالی نے بنی اسرائیل سے فرمایا ، ادْخُلُوا الْبَابَ سُجَّدًا وَقُولُوا حِطَّةٌ تُغْفَرْ لَکُمْ خَطَايَاکُمْ۔ (تُغفِرلَکُم مضارع مجہول کے صیغہ کے ساتھ پڑھا ہے لیکن معروف و مشہور قرات نَغفَر لَکُم ہی کی ہے)۔

جعفر بن مسافر ابن ابی فدیک، ہشام بن سعد، نے بھی اپنی سند سے اسی کے مثل نقل کیا ہے۔

موسیٰ بن اسماعیل، حماد، ہشام بن عروہ، حضرت عائشہ فرماتی ہیں کہ حضور اکرم صلی اللہ علیہ و آلہ و سلم پر وحی نازل کی گئی پس آپ نے ہمیں پڑھ کر سنایا۔ سُورَةٌ أَنْزَلْنَاهَا وَفَرَضْنَاهَا، ، میں راء کو بغیر تشدید کے پڑھا جبکہ بعض قراء مثلاً ابو عمرو وغیرہ کے یہاں فَرَّضنَاھَا راء کی تشدید کے ساتھ بھی ایک قرات ہے۔ امام ابو داؤد فرماتے ہیں کہ بغیر تشدید کے ان آیات تک پڑھا۔

موسیٰ بن اسماعیل، حماد عبداللہ بن شداد، ابو عذرہ سے روایت ہے کہ حضور اکرم صلی اللہ علیہ و آلہ و سلم نے حمام وغیرہ میں جانے سے منع فرمایا تھا پھر مردوں کو تہبند باندھ کر جانے کی اجازت دے دی۔

محمد بن قدامہ، جریر، محمد بن مثنی، محمد بن جعفر، شعبہ، منصور، سالم بن ابی جعد، ابن مثنی، ابی ملیح سے روایت ہے کہ اہل شام کی کچھ عورتیں حضرت عائشہ رضی اللہ تعالی عنہ کے پاس آئیں تو انہوں نے پوچھا کہ تم کون عورتیں ہو؟ انہوں نے کہا کہ ہم اہل شام میں سے ہیں حضرت عائشہ رضی اللہ تعالی عنہ نے فرمایا کہ شاید تم اس خطہ کی رہنے والی ہو جہاں کی عورتیں بھی حمام میں داخل ہوا کرتی ہیں وہ کہنے لگیں کہ ہاں۔ حضرت عائشہ رضی اللہ تعالی عنہ نے فرمایا کہ بہر حال میں نے رسول اللہ صلی اللہ علیہ و آلہ و سلم سے سنا ہے آپ فرماتے تھے کہ جو کوئی بھی عورت اپنے گھر کے علاوہ اپنے کپڑے کہیں اتارتی ہے تو بے شک اس کے اور اللہ تعالی کے درمیان جو (حیا کا) پردہ تھا وہ اسے پھاڑتی ہے امام ابو داؤد فرماتے ہیں کہ یہ جریر کے الفاظ ہیں جو زیادہ کامل ہیں اور جریر نے ابو الملیح کا ذکر نہیں کیا انہوں نے فرمایا کہ حضور صلی اللہ علیہ و آلہ و سلم نے فرمایا (اس کا تذکرہ جریر نے اپنی روایت میں نہیں کیا)

احمد بن یونس، زہیر، عبدالرحمن بن زیاد بن انعم، عبدالرحمن بن رافع سے روایت ہے کہ نبی کریم صلی اللہ علیہ و آلہ و سلم نے فرمایا کہ بیشک عنقریب عجم کی زمین فتح ہو جائے گی اور عنقریب تم وہاں پر ایسے گھر پاؤ گے جنہیں حمامات کہا جاتا ہے پس مرد ان میں ہرگز بغیر تہبند کے داخل نہ ہوں اور عورتوں کو ان میں داخل ہونے سے منع کرو الا یہ کہ کوئی مریضہ ہو یا نفاس والی عورت ہو۔ (بیماری کے علاج کے لیے)۔



لباس کا بیان

برہنگی کی ممانعت کا بیان

ابن نفیل، زہیر، عبدالملک بن ابی سلیمان، عطاء فرماتے ہیں کہ حضور اکرم صلی اللہ علیہ و آلہ و سلم نے ایک شخص کو کھلے میدان میں ننگا غسل کرتے ہوئے دیکھا تو آپ منبر پر چڑھے اور اللہ تعالی کی حمد و ثناء کے بعد فرمایا کہ بیشک اللہ تعالی حیا دار اور پردہ پوش ہیں اور حیا اور پردہ کو پسند کرتے ہیں پس تم میں سے جب کوئی غسل کرے تو ستر کیا کرے۔

محمد بن احمد بن ابی خلف، اسود بن عامر، ابو بکر بن عیاش، عبدالملک بن ابی سلیمان، عطاء، صفوان بن یعلی، حضور اکرم صلی اللہ علیہ و آلہ و سلم سے یہی حدیث نقل کرتے ہیں کہ امام ابو داؤد فرماتے ہیں کہ پہلی حدیث زیادہ کامل ہے۔

عبد اللہ بن مسلمہ، مالک، ابو نضر، زرعہ بن عبدالرحمن بن جرہد سے روایت ہے کہ یہ جرہد جو اصحاب صفہ میں سے تھے انہوں نے فرمایا کہ حضور اکرم صلی اللہ علیہ و آلہ و سلم (ایک مرتبہ) ہمارے پاس تشریف فرما تھے اور میری ران کھلی ہوئی تھی پس آپ نے فرمایا کہ تو نہیں جانتا کہ ران ستر میں داخل ہے؟

علی بن سہل، حجاج، ابن جریج، حبیب بن ابی ثابت عاصم بن ضمرہ سے روایت ہے کہ حضور اکرم صلی اللہ علیہ و آلہ و سلم نے فرمایا کہ اپنی ران کو مت کھو لو اور نہ ہی تم کسی زندہ یا مردہ کی ران کو دیکھو۔ امام ابو داؤد فرماتے ہیں کہ اس حدیث میں نکارة ہے (یعنی کچھ منکر ہے۔ )

ننگے رہنے کا بیان

اسماعیل بن ابراہیم، یحیی بن سعید، عثمان بن حکیم، ابو امامہ بن سہل، مسور بن مخرمہ فرماتے ہیں کہ میں نے ایک بھاری پتھر اٹھایا، پس میں (اسے اٹھائے) ابھی چل ہی رہا تھا کہ مجھ سے میرا کپڑا (تہبند) گر گیا (کھل کر) پس رسول اللہ صلی اللہ علیہ و آلہ و سلم نے مجھ سے فرمایا کہ اپنا کپڑا اٹھاؤ اور ننگے مت چلا کرو۔

عبد اللہ بن مسلمہ، ابن بشار، یحیی، بہز بن حکیم، اپنے والد سے اور وہ ان کے دادا سے روایت کرتے ہیں کہ میں نے حضور اکرم صلی اللہ علیہ و آلہ و سلم سے عرض کیا کہ یا رسول اللہ صلی اللہ علیہ و آلہ و سلم ہم اپنی عورت (شرمگاہ) کو کس پر ظاہر کریں اور کس سے چھپائیں؟ فرمایا کہ شرمگاہ کی حفاظت کرو سوائے اپنی بیوی اور باندی کے۔ کہتے ہیں کہ میں نے عرض کیا یا رسول اللہ اگر برادری کے لوگ ملے جلے رہتے ہوں تو؟ فرمایا کہ اگر تم اس بات پر قادر ہو کہ تمہارا ستر کوئی نہ دیکھے تو چاہیے کہ تمہارا ستر کوئی نہ دیکھے میں نے عرض کیا یا رسول اللہ اگر ہم میں سے کوئی تنہائی میں ہو تو؟ فرمایا کہ اللہ تعالی زیادہ حقدار ہیں اس بات کے کہ ان سے حیا کی جائے بہ نسبت اور لوگوں کے۔

عبدالرحمن بن ابراہیم، ابن ابی فدیک، ضحاک بن عثمان زید بن اسلم، عبدالرحمن بن ابی سعید سے روایت ہے کہ نبی کریم صلی اللہ علیہ و آلہ و سلم نے فرمایا کہ کوئی مرد کسی مرد کی شرمگاہ نہ دیکھے اور نہ ہی کوئی عورت کسی عورت کی شرمگاہ کو دیکھے اور نہ ہی کوئی مرد کسی مرد کے ساتھ ایک کپڑے میں لیٹ کر سوئے۔ (کیونکہ اس صورت میں حرام کاری اور بدکاری کا اندیشہ زیادہ ہوتا ہے کہ ایک دوسرے کے جسم کے ساتھ چمٹے ہوئے ہوں تو شہوانی خیالات تحرک ہوتے ہیں اور شہوت برانگیختہ ہوتی ہے۔

ابراہیم بن موسی، ابن علیہ، جریر، ابی نضرہ فرماتے ہیں کہ حضور اکرم صلی اللہ علیہ و آلہ و سلم نے فرمایا کہ کوئی مرد دوسرے مرد کے ساتھ ایک کپڑے میں ہرگز نہ لیٹے اور نہ ہی کوئی عورت دوسری عورت کے ساتھ۔ الا یہ کہ اپنی نابالغ اولاد کے ساتھ یا بچہ اپنے ماں باپ کے ساتھ۔ راوی کہتے ہیں کہ تیسرے کا ذکر بھی کیا تھا میں بھول گیا۔

عمرو بن عون، ابن مبارک، جریر، ابی نضر، ابو سعید، فرماتے ہیں کہ رسول اللہ صلی اللہ علیہ و آلہ و سلم جب کوئی نیا کپڑا زیب تن فرماتے تو اس کا نام لیتے یا تو قمیص یا عمامہ، پھر فرماتے کہ اے اللہ آپ کی تعریف ہے آپ نے ہی مجھے یہ کپڑا پہنایا ہے آپ سے ہی اس کی خیر کا سائل ہوں اور جس مقصد کے لیے یہ کپڑا بنایا گیا ہے اس کی بھی خیر کا سائل ہوں اور اس کے شر سے اور جس کے لیے یہ بنایا گیا ہے اس کے شر سے آپ کی پناہ مانگتا ہوں حضرت ابو نضرہ کہتے ہیں کہ حضور اکرم صلی اللہ علیہ و آلہ و سلم کے صحابہ میں سے کوئی جب نیا کپڑا پہنتا تو اسے کہا جاتا کہ تم اسے (پہن پہن کر) بوسیدہ کرو اور اس کے بعد اللہ تمہیں اور عطا فرمائیں گے۔

مسدد، عیسیٰ بن یونس، اس سند سے بھی سابقہ حدیث منقول ہے۔

مسلم بن ابراہیم، محمد بن دینار، جریر، اس سند سے بھی سابقہ حدیث منقول ہے امام ابو داؤد فرماتے ہیں کہ عبدالوہاب ثقفی نے اس روایت میں ابو سعید خدری کا ذکر نہیں کیا اور حماد بن سلمہ رضی اللہ تعالی عنہ نے کہا کہ عن الجریری عن العلاء عن النبی صلی اللہ علیہ و آلہ و سلم۔

نصیر بن فرج، عبداللہ بن یزید، سعید، ابن ابی ایوب، ابو مرحوم، سہل بن معاذ بن انس سے روایت ہے کہ رسول اللہ صلی اللہ علیہ و آلہ و سلم نے فرمایا کہ جس شخص نے یہ کھانا کھایا پھر کہا تمام تعریفیں اللہ کے لیے ہیں جس نے یہ کھانا مجھے کھلایا اور مجھے عطا کیا بغیر میری کسی قوت و طاقت کے تو اس کے اگلے پچھلے سارے گناہ (صغیرہ) معاف کر دیے جاتے ہیں اور فرمایا کہ جس شخص نے کپڑا پہننے کے بعد کہا کہ تمام تعریف اللہ کے لیے ہے جس نے مجھے یہ کپڑا پہنایا اور یہ مجھے عطا کیا۔ میری کسی طاقت و قوت کے بغیر تو اس کے اگلے پچھلے گناہ (صغیرہ) معاف کر دئیے جاتے ہیں۔

جو نیا کپڑا پہنے تو اسے کیا دعا دی جائے؟

اسحاق بن جراح، ابو نضر، اسحاق بن سعید، حضرت ام خالد رضی اللہ تعالی عنہ بنت خالد بن سعید بن العاص فرماتی ہیں کہ رسول اللہ صلی اللہ علیہ و آلہ و سلم کے پاس کچھ کپڑے لائے گئے ان میں ایک چھوٹی سیاہ چادر بھی تھی آپ نے فرمایا کہ تم اس کے زیادہ مستحق کسے خیال کرتے ہو؟ پس سب لوگ خاموش ہو گئے تو حضور نے فرمایا کہ ام خالد کو میرے پاس لاؤ انہیں لایا گیا تو وہ چادر انہیں پہنا دیں پھر دو مرتبہ فرمایا کہ اسے (پہن پہن کر) بوسیدہ کر اور اس کے بعد دوبارہ تجھے ملے۔ اور حضور چادر کے سرخ و زرد نقش و نگار کو دیکھتے جاتے اور فرماتے جاتے کہ سناہ سناہ اے ام خالد، حبشی زبان میں سناہ کے معنی اچھا کے ہیں۔

قمیص کا بیان

ابراہیم بن موسی، فضل بن موسی، عبدالمومن بن خالد، عبداللہ بن بریدہ، ام سلمہ سے روایت ہے کہ وہ فرماتی ہیں کہ حضور کے نزدیک سب سے زیادہ پسندیدہ کپڑا قمیص تھا۔

اسحاق بن ابراہیم، معاذ بن ہشام، بدیل، میسرہ، شہر بن حوشب، اسماء بنت یزید فرماتی ہیں کہ رسول اللہ کی قمیص مبارک کی آستین گٹوں تک تھی۔

قبا پہننے کا بیان

قتیبہ بن سعید، یزید، خالد بن موہب، لیث، ابن سعد، عبداللہ بن عبید اللہ بن ابی ملیکہ فرماتے ہیں کہ رسول اللہ صلی اللہ علیہ و آلہ و سلم نے ایک مرتبہ قبائیں تقسیم فرمائیں لیکن مخرمہ کو کچھ نہیں دیا تو مخرمہ نے مجھ سے کہا کہ اے بیٹے میرے ساتھ حضور کے پاس چلو، چنانچہ میں ان کے ساتھ چلا پس انہوں نے مجھ سے کہا کہ اندر جاؤ اور میرے لیے حضور کو بلاؤ۔ مسور کہتے ہیں کہ میں نے حضور کو بلایا پس آپ باہر تشریف لائے اور آپ کے اوپر ایک قباء تھی انہیں قباؤں میں سے۔ حضور اکرم صلی اللہ علیہ و آلہ و سلم نے فرمایا کہ یہ میں نے تمہارے لیے چھپا لی تھی۔ مسور کہتے ہیں کہ انہوں نے قبا کو دیکھا، ابن موہب نے اپنی روایت میں مخرمہ کا لفظ ذکر کیا ہے کہ مخرمہ نے دیکھا آگے دونوں متفق ہیں حضور اکرم صلی اللہ علیہ و آلہ و سلم نے فرمایا کہ مخرمہ خوش ہو گیا۔ قتیبہ نے اپنی روایت میں ابن ابی ملیکہ کہا ہے اس کا نام (عبید اللہ) نہیں ذکر کیا۔

شہرت و نام و نمود کے لیے پہننے کا بیان

محمد بن عیسی، ابو عوانہ، محمد بن عیسی، شریک، عثمان بن ابی زرعہ مہاجر سے روایت ہے کہ (شریک اس حدیث کو مرفوعاً بیان کرتے ہیں) کہ حضور اکرم صلی اللہ علیہ و آلہ و سلم نے فرمایا جس شخص نے شہرت کا کپڑا پہنا اللہ تعالی قیامت کے روز اسے ویسا ہی کپڑا پہنائیں گے۔ ابی عوانہ نے اپنی روایت میں یہ اضافہ کیا کہ پھر اس میں آگ بھڑکا دیں گے۔

مسدد نے ابو عوانہ سے روایت کیا کہ اللہ تعالی اسے ذلت کا کپڑا پہنائیں گے۔

عثمان بن ابی شیبہ، ابو نضر عبدالرحمن بن ثابت، حسان بن عطیہ، ابی منیب، حضرت ابن عمر رضی اللہ تعالی عنہ سے روایت ہے کہ نبی کریم صلی اللہ علیہ و آلہ و سلم نے فرمایا جس شخص نے کسی قوم کی مشابہت اختیار کی، کھانے پینے لباس، رہنے سہن میں تو وہ انہی میں سے ہو گا قیامت میں اس کے ساتھ حشر ہو گا۔

اون اور بالوں کا پہننا کیسا ہے؟

یزید بن خالد بن عبد اللہ، حسین بن علی، ابن ابی زائدہ، مصعب بن شیبہ، صفیہ بنت شیبہ، حضرت عائشہ رضی اللہ تعالی عنہ سے روایت ہے کہ حضور اکرم صلی اللہ علیہ و آلہ و سلم باہر تشریف لائے تو آپ کے جسم پر ایک خوبصورت سیاہ بالوں کی چادر تھی۔

ابراہیم بن علاء، اسماعیل بن عیاش، عقیل بن مدرک، لقمان بن عامر، عتبہ بن عبدالسلمی رضی اللہ تعالی عنہ کہتے ہیں کہ میں نے نبی کریم صلی اللہ علیہ و آلہ و سلم سے کپڑا طلب کیا پہننے کے لیے تو آپ نے مجھے کتان کے دو کپڑے پہنائے اور میں بیشک اپنے آپ کو دیکھتا اور میں اپنے ساتھیوں میں بہترین کپڑے والا تھا۔

عمرو بن عون، ابو عوانہ، قتادہ، ابو بردہ، حضرت ابو بردہ رضی اللہ تعالی عنہ فرماتے ہیں کہ مجھ سے میرے والد نے کہا کہ اے میرے بیٹے اگر تم ہمیں رسول اللہ کے ساتھ دیکھتے اس حال میں کہ بیشک ہم پر بارش برسی ہوتی تو تم یہ خیال کرتے کہ ہماری بدبو بکریوں وغیرہ کی بدبو ہے (کیونکہ ہم کھال وغیرہ پہنتے تھے تو پانی پڑنے سے بکریوں کی بدبو آتی ہے۔ )

عمرو بن عون، عمار بن زاذان، ثابت، حضرت انس رضی اللہ تعالی عنہ بن مالک فرماتے ہیں کہ ذی یزن کے بادشاہ نے رسول اللہ کے پاس ایک جوڑا کپڑا ہدیہ کے طور پر بھیجا جو اس نے اونٹ یا اونٹنیاں دے کر خریدا تھا تو آپ نے اسے قبول فرمایا۔

موسیٰ بن اسماعیل، حماد، علی بن زید، اسحاق بن عبداللہ بن حارث سے روایت ہے کہ حضور اکرم صلی اللہ علیہ و آلہ و سلم نے ایک جوڑا کپڑا خریدا بیس سے زائد اونٹنیاں دے کر خریدا اور پھر اسے ذی یزن کے بادشاہ کو ہدیہ بھیج دیا۔ (اس تحفہ کے عوض میں۔ آپ جو بھی ہدیہ قبول فرماتے اس کا عوض ضرور دیتے)

موسیٰ بن اسماعیل، حماد، موسیٰ بن سلیمان، ابن مغیرہ، حمید بن ہلال، ابو بردہ فرماتے ہیں کہ حضرت عائشہ رضی اللہ تعالی عنہ کے پاس گیا تو انہوں نے ایک موٹے کپڑے کا تہبند نکالا جو کہ یمن میں بنایا جاتا تھا اور ایک چادر جسے ملبدہ کا نام دیا جاتا تھا پس حضرت عائشہ رضی اللہ تعالی عنہ نے قسم کھا کر فرمایا کہ رسول اللہ صلی اللہ علیہ و آلہ و سلم ان دو کپڑوں میں تھے کہ آپ کی روح مبارک قبض ہو گئی۔

ابراہیم بن خالد، ثور بن عمر بن یونس بن قاسم، عکرمہ، عمارہ ابو زمیل، عبداللہ بن عباس فرماتے ہیں کہ جب حروری (خوارج) کا فتنہ شروع ہوا تو میں حضرت علی کے پاس آیا تو انہوں نے مجھ سے فرمایا کہ تم ان لوگوں کے پاس جاؤ (بات چیت کر نے کے لیے) تو میں نے یمن کے بہترین جوڑوں میں سے سب سے اچھا جوڑا پہنا۔ ابو زمیل کہتے ہیں کہ حضرت ابن عباس ایک خوبصورت اور وجیہ مرد تھے، ابن عباس کہتے ہیں کہ پس میں ان کے پاس آیا تو وہ کہنے لگے اے ابن عباس ہم آپ کو خوش آمدید کہتے ہیں یہ کیا جوڑا ہے؟وہ کہنے لگے کہ میرے اوپر کیا عیب لگاتے ہو بیشک میں نے رسول اللہ صلی اللہ علیہ و آلہ و سلم کو بہترین جوڑا پہنے ہوئے دیکھا جوڑوں میں سے۔

خزر (جو ایک ریشمی کپڑا ہے) کا بیان

عثمان بن محمد، عبدالرحمن بن عبد اللہ، احمد بن عبدالرحمن سے روایت ہے کہ وہ فرماتے ہیں کہ میں نے بخارا میں ایک آدمی کو دیکھا کہ ایک سفید خچر پر سوار تھا اور سیاہ خز کا عمامہ باندھا ہوا تھا، وہ کہنے لگا کہ یہ عمامہ رسول اللہ صلی اللہ علیہ و آلہ و سلم نے مجھے پہنایا ہے۔ (یہ خالص ریشم کا نہیں ہوتا بلکہ اونی ریشم ہوتا ہے)

عبدالوہاب بن نجدہ، بشر بن بکر، عبدالرحمن بن یزید بن جابر کہتے ہیں کہ مجھ سے ابو عامر یا ابو مالک نے بیان کیا کہ خدا کی قسم دوسری قسم کہ انہوں نے مجھ سے جھوٹ نہیں بولا کہ انہوں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ میری امت میں ایسی اقوام ہوں گی جو خزا اور ریشم کو حلال کر لیں گے اور پھر کچھ کلام فرمایا اور فرمایا کہ ان میں سے بعض مسخ ہو جائیں گے بندر اور خنزیر کی شکل میں قیامت تک۔

ریشم پہننے کا بیان

عبد اللہ بن مسلمہ، مالک، نافع، عبداللہ بن عمر فرماتے ہیں کہ حضرت عمر رضی اللہ تعالی عنہ بن خطاب نے ایک ریشمی جوڑا مسجد کے دروازہ پر فروخت ہوتا ہوا دیکھا تو فرمایا کہ یا رسول اللہ صلی اللہ علیہ و آلہ و سلم کاش آپ یہ خرید لیتے اور اسے جمعہ کے روز اور وفود سے ملاقات کے وقت پہنتے جب وہ آپ کے پاس آئیں۔ رسول اللہ صلی اللہ علیہ و آلہ و سلم نے فرمایا بیشک یہ (ریشم) وہ پہنتا ہے جس کا آخرت میں کچھ حصہ نہیں ہوتا پھر حضور اکرم صلی اللہ علیہ و آلہ و سلم کے پاس اسی قسم کے چند جوڑے آئے تو ان میں سے ایک آپ نے حضرت عمر رضی اللہ تعالی عنہ کو دے دیا تو حضرت عمر رضی اللہ تعالی عنہ نے عرض کیا یا رسول اللہ صلی اللہ علیہ و آلہ و سلم آپ یہ مجھے پہنا رہے ہیں اور بیشک آپ عطارد (نامی شخص) کے جوڑے کے بارے میں کہہ چکے ہیں (کہ وہ شخص اسے پہنے گا جس کا آخرت میں کچھ حصہ نہیں) تو رسول اللہ صلی اللہ علیہ و آلہ و سلم نے فرمایا کہ میں نے تمہیں یہ اس لیے نہیں دیا کہ اسے تم پہنو پس حضرت عمر رضی اللہ تعالی عنہ بن خطاب نے وہ جوڑا اپنے ایک بھائی کو جو مشرک تھا، پہنا دیا۔ حضرت ابن عمر رضی اللہ تعالی عنہ سے یہی قصہ منقول ہے انہوں نے فرمایا کہ استبرق کا جوڑا تھا اور پھر اسی میں فرمایا کہ حضور اکرم صلی اللہ علیہ و آلہ و سلم نے حضرت عمر رضی اللہ تعالی عنہ کو دیباج کا ایک جبہ بھیجا اور فرمایا کہ اسے فروخت کر کے اپنی ضرورت پوری کرو۔

احمد بن صالح، ابن وہب، یونس، عمرو بن حارث، ابن شہاب، سالم، عبد اللہ، حضرت ابن عمر سے یہی قصہ منقول ہے انہوں نے فرمایا کہ استبرق کا جوڑا تھا اور پھر اسی میں فرمایا کہ حضور اکرم صلی اللہ علیہ و آلہ و سلم نے حضرت عمر رضی اللہ تعالی عنہ کو دیباج کا ایک جبہ بھیجا اور فرمایا کہ اسے فروخت کر کے اپنی ضرورت پوری کرو۔

موسیٰ بن اسماعیل، حماد، عاصم، ابو عثمان کہتے ہیں کہ حضرت عمر رضی اللہ تعالی عنہ نے عتبہ بن فرقد کو لکھا کہ حضور اکرم صلی اللہ علیہ و آلہ و سلم نے ریشم کے پہننے سے منع فرمایا ہے الا یہ کہ اس اس طرح ہو جائے، دو انگل یا تین انگل یا تین یا چار انگل کے برابر۔

سلیمان بن حرب، شعبہ، ابو عون، ابو صالح سے روایت ہے کہ نبی کریم صلی اللہ علیہ و آلہ و سلم کو ایک ریشمی کپڑے کا جوڑا ہدیہ کیا گیا تو آپ نے وہ مجھے دیا تو میں نے اسے پہن لیا، پس میں آپ کے پاس آیا تو میں نے آپ کے چہرہ مبارک پر غصہ کے اثرات دیکھے پس آپ نے فرمایا کہ میں نے یہ تیرے پاس اس لیے نہیں بھیجا کہ تو اسے پہن لے آپ نے مجھے حکم دیا تو میں نے اسے اپنی عورتوں میں تقسیم کر دیا۔

(مردوں کے لئے) ریشمی کپڑے کی ممانعت کا بیان

قعنبی، مالک، نافع، ابراہیم بن عبداللہ بن حنین، اپنے والد سے وہ، حضرت علی بن ابی طالب کرم اللہ وجہہ فرماتے ہیں کہ رسول اللہ صلی اللہ علیہ و آلہ و سلم نے قسی کے پہننے سے اور معصفر کے پہننے سے اور سونے کی انگوٹھی پہننے سے اور رکوع میں قرات کر نے سے منع فرمایا ہے۔

احمد بن محمد، عبدالرزاق، معمر، زہری، ابراہیم بن عبداللہ بن حنین، علی بن ابی طالب رضی اللہ تعالی عنہ سے اسی سند سے یہی حدیث منقول ہے۔ اس میں یہ ہے کہ رکوع اور سجود دونوں کا ذکر کیا ہے

موسیٰ بن اسماعیل، حماد، محمد بن عمر، ابراہیم، عبداللہ سے یہی حدیث مروی ہے اتنا اضافہ ہے کہ انہوں نے یہ فرمایا کہ میں نہیں کہتا کہ تمہیں منع کیا۔

موسیٰ بن اسماعیل، حماد، علی بن زید، انس بن مالک سے روایت ہے کہ روم کے بادشاہ نے رسول اللہ صلی اللہ علیہ و آلہ و سلم کو سندس کا ایک چوغہ ہدیہ بھیجا تو آپ نے اسے پہنا پس گویا کہ میں آپ کے ہاتھوں کو دیکھ رہا ہوں کہ ادھر ادھر ہل رہے تھے پھر آپ نے اسے حضرت جعفر کو بھیج دیا تو انہوں نے اسے پہن لیا پھر وہ آپ کے پاس آئے تو نبی کریم صلی اللہ علیہ و آلہ و سلم نے فرمایا کہ میں نے تمہیں اس لیے نہیں دیا کہ تم اسے پہن لو انہوں نے عرض کیا کہ پھر میں اس کا کیا کروں؟ تو آپ نے فرمایا کہ اسے اپنے بھائی نجاشی کو بھیج دو۔

مخلد بن خالد، روح، سعید بن ابی عروبہ، قتادہ، حسن بن عمران بن حصین سے روایت ہے کہ نبی کریم صلی اللہ علیہ و آلہ و سلم نے فرمایا کہ میں ارغونی رنگ (کی زین) پر سوار نہیں ہوتا ہوں، اور نہ ہی معصفر (زعفران رنگ کا کپڑا) پہنتا ہوں اور نہ ہی قمیص پہنتا ہوں جس میں ریشم لگا ہو، حسن نے جو راوی ہیں اپنی قمیص کے گریبان کی طرف اشارہ کیا۔ اور فرمایا کہ خبردار مردوں کی خوشبو وہ ہے جس میں بو ہو رنگ نہ ہو، فرمایا کہ عورتوں کی خوشبو وہ ہے جس میں رنگ ہو بو نہ ہو۔ سعید بن عروبہ کہتے ہیں کہ عورتوں کے بارے میں حضور اکرم صلی اللہ علیہ و آلہ و سلم کا فرمان محمول ہے اس بات پر جبکہ وہ گھر سے باہر نکلے البتہ اگر وہ اپنے شوہر کے پاس ہو تو جو سی چاہے خوشبو لگا لے۔

یزید بن خالد بن عبداللہ بن موہب، مفضل، ابن فضالہ، عیاش بن عباس کہتے ہیں کہ میں اور میرے ساتھ ایک صاحب جن کی کنیت ابو عامر تھی اور وہ قبیلہ معافر کے تھے بیت المقدس میں نماز پڑھنے کے لیے نکلے اور اس زمانہ میں بیت المقدس کے واعظ ابو ریحانہ صحابہ میں سے ایک صاحب تھے جو قبیلہ ازد کے رہنے والے تھے۔ ابو الحصن کہتے ہیں کہ میرا ساتھی مجھ سے پہلے مسجد پہنچ گیا پھر اس کے بعد میں پہنچا اور اس کے پہلو میں بیٹھ گیا اس نے مجھ سے پوچھا کہ کیا تم نے ابو ریحانہ رضی اللہ تعالی عنہ کا وعظ وغیرہ پایا میں نے کہا کہ نہیں۔ وہ کہنے لگا کہ رسول اللہ صلی اللہ علیہ و آلہ و سلم نے دس چیزوں سے منع فرمایا ہے۔ وشر (دانتوں کو گھس کر باریک کر نے سے)۔ جسم گودنے سے۔ بال اکھیڑنے سے۔ ایک مرد کا دوسرے مرد کے ساتھ ننگا ہو کر بغیر کپڑے کے سونے سے۔ اس بات سے کہ مرد اپنے کپڑے کے نیچے (دامن کی جگہ) ریشم لگائے عجمیوں کی طرح۔ یا مونڈھوں کی جگہ ریشم لگائے عجمیوں کی طرح۔ لوٹ مار اور غارت گری سے۔ چیتوں کی کھال پر بیٹھنے ( اور اس کی زین وغیرہ بنانے سے) ا۔ اور بادشاہ کے علاوہ کسی اور کی انگوٹھی پہننے سے (قاضی، و مفتی، جو احکام و فتاویٰ پر مہر لگاتے ہیں وہ بھی بادشاہ کے حکم میں ہیں)۔

یحیی بن حبیب، روح، ہشام، محمد، عبیدہ، علی حضرت علی سے روایت ہے کہ انہوں نے فرمایا۔ منع فرمایا ارغوانی زین پر بیٹھنے سے

حفص بن عمر، مسلم بن ابی ابراہیم، شعبہ، ابو اسحاق ، ہبیرہ، علی رضی اللہ فرماتے ہیں کہ حضور اکرم صلی اللہ علیہ و آلہ و سلم نے مجھے منع فرمایا ہے سونے کی انگوٹھی سے اور قسی (ریشمی کپڑا) پہننے سے اور سرخ زین (پرسوار ہونے) سے (اس لیے کہ ان چیزوں سے آدمی متکبر ہو جاتا ہے)۔

موسیٰ بن اسماعیل، ابرہیم بن سعد، ابن شہاب، زہری، عروہ سے روایت ہے کہ حضور اکرم صلی اللہ علیہ و آلہ و سلم نے ایک منقش چادر میں نماز پڑھی اس کے نقش ونگار کو دیکھتے رہے جب سلام پھیرا تو فرمایا کہ میری یہ چادر لے جاؤ ابو جہیم کے پاس اس لیے کہ اس نے مجھے میری نماز میں لہو میں مشغول کر دیا اور اس سے بِأَنْبِجَانِيَّتِهِ(بغیر نقش و نگار والی) لے آؤ۔ امام ابو داؤد فرماتے ہیں کہ ابو جہم بن حذیفہ بنی عدی بن کعب کے فرد ہیں۔

منقش اور ریشم کی سلائی والے کپڑوں کی اجازت

مسدد، عیسیٰ بن یونس، مغیرہ بن زیاد، عبد اللہ، ابو عمرو اسماء بنت ابو بکر جو حضرت اسماء بنت ابو بکر کے آزاد کردہ غلام تھے فرماتے ہیں کہ میں نے حضرت ابن عمر رضی اللہ تعالی عنہ کو بازار میں دیکھا کہ انہوں شامی کپڑا خریدا تو اس میں دیکھا کہ سرخ دھاگا ہے تو اسے واپس کر دیا۔ پس میں حضرت اسماء کے پاس آیا اور اس کا ان سے تذکرہ کیا وہ اپنی باندی سے کہنے لگیں مجھے رسول اللہ کا جبہ مبارک لا کر دو تو اس نے ایک طیالسی کپڑے کا جبہ نکالا جس کے گریبان اور دونوں آستینوں میں ریشم لگا ہوا تھا اور اس کے آگے پیچھے کی طرف بھی ریشم تھا۔

ابن نفیل، زہیر، حصیف، عکرمہ، ابن عباس سے روایت ہے کہ بیشک نبی کریم صلی اللہ علیہ و آلہ و سلم نے تو خالص ریشم کے کپڑے پہننے کو منع فرمایا ہے اور وہ نقش ونگار ریشم کے اور ریشم کے تانے والا کپڑا ہو تو اس میں کوئی حرج نہیں ہے۔

کسی عذر کی وجہ سے ریشم پہننا جائز ہے

نفیلی، عیسی، ابن یونس، سعید بن ابی عروبہ، قتادہ انس سے روایت ہے کہ رسول اللہ صلی اللہ علیہ و آلہ و سلم نے حضرت عبدالرحمن بن عوف کو اور حضرت زبیر بن العوم کو حالت سفر میں ریشم کی قمیص پہننے کی اجازت عطا فرمائی اس خارش کی وجہ سے جو ان دونوں کو تھی۔

عورتوں کے لیے ریشم پہننے کا بیان

قتیبہ بن سعید، لیث، یزید بن ابی حبیب، ابی افلح، عبداللہ بن رز، علی بن ابی طالب سے روایت ہے کہ نبی کریم صلی اللہ علیہ و آلہ و سلم نے ریشم کو اپنے دائیں ہاتھ میں رکھا اور سونا لے کر اسے اپنے بائیں ہاتھ میں رکھا پھر فرمایا کہ یہ دونوں چیزیں میری امت کے مردوں پر حرام ہیں۔

عمرو بن عثمان، کثیر بن عبید، بقیہ، (مشہور تابعی) فرماتے ہیں کہ حضرت انس بن مالک نے ان سے بیان کیا کہ انہوں نے حضرت ام کلثوم رضی اللہ تعالی عنہ بنت رسول اللہ صلی اللہ علیہ و آلہ و سلم کے اوپر ایک ریشمی چادر دیکھی۔ راوی کہتے ہیں کہ اس میں ریشم کی دھاریاں تھیں۔

نصر بن علی، ابو احمد مسعر، عبدالملک، بن میسرہ، عمرو بن دینار، جابر فرماتے ہیں کہ ہم اسے (ریشم کو) لڑکوں سے کھینچ لیا کرتے تھے اور لڑکیوں پر رہنے دیتے تھے۔ مسعر کہتے ہیں کہ میں نے اس حدیث کے بارے میں عمرو بن دینار سے پوچھا تو وہ اسے نہیں پہچان سکے۔

یمنیٰ چادر کے بیان میں

ہدبہ بن خالد، ہمام، قتادہ، انس فرماتے ہیں کہ ہم نے حضرت انس بن مالک سے کہا کہ رسول اللہ صلی اللہ علیہ و آلہ و سلم کو کون سا لباس زیادہ محبوب تھا یا کون سا زیادہ پسند تھا، فرمایا کہ حبرہ۔ (ایک یمنیٰ چادر جس میں دھاریاں ہوتی ہیں)۔

سفید کپڑوں کا بیان

احمد بن یونس، زہیر، عبداللہ بن عثمان بن خثیم، سعید بن جبیر، ابن عباس فرماتے ہیں کہ حضور اکرم صلی اللہ علیہ و آلہ و سلم نے فرمایا کہ اپنے کپڑوں میں سے سفید کپڑے پہنا کرو اس لیے کہ وہ تمہارے بہتر کپڑے ہیں اور اس میں اپنے مردوں کو کفن دیا کرو۔ اور بیشک تمہارے سرموں میں سے بہترین، اثمد ہے کہ نگاہ کو تیز کرتا ہے اور بالوں کو اگاتا ہے۔

پرانے کپڑوں کا دھونا اور صاف ستھرا رہنا ضروری ہے

نفیلی، مسکین، اوزاعی، عثمان بن ابی شیبہ، اوزاعی، حسان بن عطیہ، محمد بن منکدر، جابر بن عبداللہ فرماتے ہیں کہ رسول اللہ صلی اللہ علیہ و آلہ و سلم ہمارے پاس تشریف لائے تو ایک آدمی کو دیکھا کہ پراگندہ حال اور بکھرے ہوئے بال کے ساتھ ہے، تو فرمایا کہ کیا یہ کوئی ایسی چیز نہیں پاتا جس سے اپنے بالوں کو سکون پہنچائے اور صاف رکھے۔ اور ایک آدمی کو دیکھا کہ اس کے کپڑے میلے کچیلے تھے، فرمایا کہ اسے کوئی ایسی چیز میسر نہیں جس سے یہ اپنے کپڑوں کو دھو سکے۔ (صفائی ایمان کا حصہ ہے اور اسلام نظافت سکھاتا ہے۔ لباس کا قیمتی ہونا ضروری نہیں صاف ستھرا ہونا ضروری ہے)۔

نفیلی، زہیر، ابو اسحاق ، ابو احوص، اپنے والد سے روایت کرتے ہیں کہ وہ کہتے ہیں کہ حضور اکرم صلی اللہ علیہ و آلہ و سلم کے پاس میلے کپڑوں میں حاضر ہوا تو آپ نے فرمایا کہ کیا تیرے پاس مال ہے؟میں نے عرض کیا جی ہاں۔ پوچھا کہ کیا مال ہے؟ میں نے کہا اللہ نے مجھے اونٹ، بکری، گھوڑے اور غلام وغیرہ سب کچھ دے رکھا ہے فرمایا کہ جب اللہ نے تجھے مال دیا ہے تو چاہے کہ اللہ کی نعمت کا اثر تیرے اوپر ظاہر ہو اور اس کی عزت بھی ظاہر ہو۔

زرد رنگ میں رنگے ہوئے کپڑے کا بیان

عبد اللہ بن مسلمہ، قعنبی، عبدالعزیز، ابن محمد، زید ابن اسلم، ابن عمر سے روایت ہے کہ حضرت ابن عمر رضی اللہ تعالی عنہ اپنی داڑھی کو زرد رنگ کرتے تھے، حتی کہ ان کے کپڑے بھی زرد ہوتے تھے تو ان سے کہا گیا کہ آپ زرد رنگ سے کیوں رنگتے ہو؟ تو انہوں نے فرمایا کہ میں نے رسول اللہ صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم سے رنگا کرتے تھے اور حضور اکرم صلی اللہ علیہ و آلہ و سلم کو اس سے زیادہ کوئی رنگ پسند نہیں تھا اور کبھی آپ صلی اللہ علیہ و آلہ و سلم سے اپنے کپڑوں بھی رنگا کرتے تھے سارے کے سارے یہاں تک کہ اپنا عمامہ بھی

سبز رنگ کا بیان

احمد بن یونس، عبید اللہ، ابن ایاز، ابو رمثہ، فرماتے ہیں کہ میں اپنے والد کے ساتھ حضور اکرم صلی اللہ علیہ و آلہ و سلم کی طرف چلا تو میں نے دیکھا کہ آپ کے اوپر دو سبز چادریں ہیں۔

سرخ رنگ کا بیان

مسدد، عیسیٰ بن یونس، ہشام بن غاز، عمرو بن شعیب، اپنے والد سے اور وہ اپنے دادا سے روایت کرتے ہیں کہ ہم لوگ رسول اللہ صلی اللہ علیہ و آلہ و سلم کے ساتھ ایک گھاٹی سے نیچے اترے تو حضور اکرم صلی اللہ علیہ و آلہ و سلم نے میری طرف التفات فرمایا میرے اوپر ایک موٹی چادر تھی جو زرد رنگ میں رنگی ہوئی تھی، پس آپ نے فرمایا کہ یہ کیا چادر ہے تمہارے اوپر۔ پس میں نے پہچان لیا آپ کی ناگواری کو۔ میں اپنے گھر والوں کے پاس آیا تو وہ تندور کو آگ سے بھڑکا رہے تھے پس میں نے وہ چادر اس میں پھینک دی پھر میں اگلے روز حضور کے پاس حاضر ہوا تو آپ نے فرمایا کہ اے عبد اللہ۔ تم نے اس چادر کا کیا کیا؟ پس میں نے حضور کو اس کے بارے میں خبر دی فرمایا کہ تو نے اپنے گھر والوں میں سے کسی کو کیوں نہیں پہنا دی۔ کیونکہ عورتوں کو اس کے پہننے میں کوئی حرج نہی۔

عمرو بن عثمان، ولید، ہشام ابن غازم، کہتے ہیں کہ مضرجہ کے معنی ہیں کہ نہ بالکل دہکتا ہوا سرخ ہو نہ بالکل گلابی ہو۔

محمد بن عثمان، اسماعیل بن عیاش، شرحبیل بن مسلم، شفعہ، عبداللہ بن عمرو بن عاص فرماتے ہیں کہ حضور اکرم صلی اللہ علیہ و آلہ و سلم نے مجھے دیکھا کہ ابو علی کہتے ہیں کہ میرا خیال ہے کہ اس حال میں جبکہ مجھ پر زرد رنگ کا کپڑا تھا ہلکا گلابی مائل۔ حضور نے فرمایا کہ یہ کیا ہے؟ پس میں چلا اور اسے جلا دیا (کہ حضور کے سوال سے ناگواری محسوس کی) پس رسول اللہ صلی اللہ علیہ و آلہ و سلم نے فرمایا کہ تم نے اس کپڑے کا کیا کیا؟ میں نے عرض کیا کہ اسے میں نے جلا دیا ہے فرمایا کہ تو نے اسے اپنے گھر والوں میں سے کسی کو کیوں نہیں پہنا دیا۔ امام ابو داؤ فرماتے ہیں کہ اسے ثور نے خالد سے روایت کیا تو مورد کہا (یعنی گلابی مائل) جبکہ طاؤس نے اپنی روایت میں معصفر کہا (یعنی زرد)۔

محمد بن حزابہ، اسحاق ، اسرائیل، ابو یحیی، مجاہد، عبداللہ بن عمر سے روایت ہے نبی کریم صلی اللہ علیہ و آلہ و سلم کے پاس ایک شخص گزرا اس کے اوپر دو سرخ کپڑے تھے پس اس نے سلام کیا تو حضور نے سلام کا جواب نہیں دیا۔

محمد بن علاء، ابو اسامہ، ولید، ابن کثیر، محمد بن عمر بن عطاء، فرماتے ہیں کہ ہم لوگ رسول اللہ صلی اللہ علیہ و آلہ و سلم کے ساتھ ایک سفر میں نکلے تو حضور اکرم صلی اللہ علیہ و آلہ و سلم نے ہمارے کجاووں اور اونٹوں پر دیکھا کہ سرخ اون کی سلایوں والے پالان ہیں اور کپڑے ہیں پس حضور اکرم صلی اللہ علیہ و آلہ و سلم نے فرمایا کہ کیا میں یہ سرخی تو نہیں دیکھ رہا تم پر یہ غالب آ گئی ہے پس ہم لوگ تیزی سے کھڑے ہو گئے حضور کے فرمان کی وجہ سے حتی کے ہمارے بعض اونٹ بھاگ کھڑے ہوئے پس ہم نے وہ کپڑے لے کر اپنے اونٹوں سے ہٹا لیا۔

ابن عوف، محمد بن اسماعیل، ابن عوف، اسماعیل، ضمضم بن زرعہ، شریح بن عبید، حبیب بن عبید کہتے ہیں کہ بنو اسد کی ایک عورت نے کہا کہ میں ایک روز حضرت زینب زوجہ نبی صلی اللہ علیہ و آلہ و سلم کے پاس تھی اور ہم ان کے کپڑے سرخ رنگ سے رنگ رہی تھیں ہم اس حال میں تھے کہ اچانک حضور اکرم صلی اللہ علیہ و آلہ و سلم ہمارے سامنے نمودار ہوئے پس جب سرخ رنگ کی مٹی دیکھی تو واپس لوٹ گئے جب حضرت زینب نے یہ معاملہ دیکھا تو وہ جان گئیں کہ رسول اللہ صلی اللہ علیہ و آلہ و سلم کی ناراضگی کو اس عمل کی وجہ سے۔ پس انہوں نے وہ کپڑے لیے اور انہیں دھو ڈالا اور ہر طرح کی سرخی اس پر سے چھپا دی پھر جب رسول اللہ صلی اللہ علیہ و آلہ و سلم لوٹے تو جھان کا اور کچھ نہیں دیکھا تو اندر داخل ہوئے۔

سرخ رنگ کی اجازت کا بیان

حفص بن عمر، شعبہ، ابی اسحاق ، براء، فرماتے ہیں کہ نبی کریم صلی اللہ علیہ و آلہ و سلم کے بال مبارک آپ کے دونوں کانوں کی چربی تک لمبے تھے اور میں نے آپ کو سرخ جوڑے میں دیکھا میں نے آپ صلی اللہ علیہ و آلہ و سلم سے زیادہ حسین کسی کو نہیں دیکھا۔

مسدد، ابو معاویہ، ہلال بن عامر، فرماتے ہیں کہ میں نے حضور اکرم صلی اللہ علیہ و آلہ و سلم کو منیٰ میں ایک خچر پر خطبہ دیتے ہوئے دیکھا اور آپ کے اوپر ایک سرخ چادر تھی اور حضرت علی رضی اللہ آپ کے سامنے تھے جو آپ کی آواز دوسروں تک پہنچا رہے تھے۔

سیاہ رنگ کا بیان

محمد بن کثیر، ہمام، قتادہ، مطرف، عائشہ رضی اللہ تعالی فرماتی ہیں کہ میں نے رسول اللہ صلی اللہ علیہ و آلہ و سلم کے لیے ایک سیاہ رنگ کی چادر رنگی حضور نے اسے پہنا جب آپ کو پسینہ آیا تو آپ نے اس میں سے اون کی بدبو محسوس فرمائی پس اسے پھینک دیا۔ راوی کہتے ہیں کہ میرا خیال تھا کہ اور یہ بھی فرمایا کہ آپ کو پاکیزہ خوشبو بہت پسند تھی۔

کپڑوں کے دامن کا ذکر

عبید اللہ بن محمد، حماد بن سلمہ، یونس بن عبید عبیدہ ابی خداش، ابی تمیمہ، جابر رضی اللہ تعالی عنہ سے روایت ہے کہ وہ فرماتے ہیں کہ میں حضور اکرم صلی اللہ علیہ و آلہ و سلم کے پاس حاضر ہوا تو آپ کپڑوں کو لپٹے ہوئے کولہوں کے بل بیٹھے تھے اور کپڑے کا دامن آپ کے قدموں میں پڑا ہوا تھا۔

عمامہ کا بیان

ابو ولید، مسلم بن ابراہیم، موسیٰ بن اسماعیل، حماد، ابو زبیر سے روایت ہے کہ حضور اکرم صلی اللہ علیہ و آلہ و سلم مکہ مکرمہ میں فتح مکہ کے سال داخل ہوئے (فتح کے بعد) تو آپ کے سر پر سیاہ رنگ کا عمامہ بندھا ہوا تھا۔

حسن بن علی، ابو اسامہ، مساور، جعفر، بن عمرو بن حریث، فرماتے ہیں کہ میں نے حضور صلی اللہ علیہ و آلہ و سلم کو منبر پر تشریف فرما دیکھا اور آپکے سر مبارک پر سیاہ عمامہ تھا جس کے دونوں کناروں کو آپ نے اپنے دونوں کندھوں پر لٹکایا ہوا تھا۔

قتیبہ بن سعید، محمد بن ربیعہ، ابو حسن، ابو جعفر بن محمد بن علی بن رکانہ، کہتے ہں کہ رکانہ نے حضور صلی اللہ علیہ و آلہ و سلم سے مقابلہ کیا پچھاڑنے کا ۔ تو حضور صلی اللہ علیہ و آلہ و سلم نے رکانہ کو پچھاڑ دیا۔ رکانہ کہتے ہیں کہ میں نے حضور اکرم صلی اللہ علیہ و آلہ و سلم کو یہ فرماتے ہوئے سنا کہ ہمارے اوپر مشرکین کے درمیان فرق ٹوپیوں اور عمامہ کا ہے، وہ ٹوپی پر عمامہ نہیں پہنتے جبکہ ہم پہنتے ہیں اس سے معلوم ہوا کہ عمامہ، بغیر ٹوپی کے نہیں پہننا چاہیے۔

محمد بن اسماعیل، مولی بنی ہاشم، عثمان، سلیمان بن خربوذ، حضرت عبدالرحمن بن عوف رضی اللہ تعالی عنہ فرماتے ہیں کہ حضور اکرم صلی اللہ علیہ و آلہ و سلم نے میرے عمامہ باندھا تو اسے (کناروں کو) میرے سامنے اور میرے پیچھے لٹکا دیا۔

صماء کی طرح کپڑا لپیٹنے کی ممانعت

عثمان بن ابی شیبہ، جریر، اعمش، ابو صالح، ابو ہریرہ فرماتے ہیں کہ حضور اکرم صلی اللہ علیہ و آلہ و سلم نے دو طریقوں سے کپڑا پہننے کو منع فرمایا۔ (ایک یہ کہ) احتباء کی حالت میں کپڑا لپیٹ کر جس سے اس کی شرمگاہ آسمان تک کھل جائے، دوسرے یہ کہ (کپڑا اس طرح لپیٹے کہ اس کی ایک جانب کھلی ہو اور کپڑا کندھے پر ڈال لے (جس میں ستر کھل جانے کا اندیشہ ہو)

موسیٰ بن اسماعیل، حماد، ابو زبیر، جابر سے مروی ہے کہ رسول اللہ صلی اللہ علیہ و آلہ و سلم نے صماء سے اور ایک کپڑے احتباء سے منع فرمایا ہے۔

گریبان کھلا رکھنے کا بیان

نفیلی، احمد بن یونس، زہیر، عروہ بن عبد اللہ، ابن نفیل بن قشیر، ابو مہل، معاویہ بن قرہ اپنے والد سے روایت کرتے ہیں کہ وہ فرماتے ہیں کہ میں بنو مزینہ کی ایک جماعت کے ساتھ حضور اکرم صلی اللہ علیہ و آلہ و سلم کے پاس حاضر ہوا پس ہم نے حضور صلی اللہ علیہ و آلہ و سلم کے ہاتھ پر بیعت کی اور بیشک آپ کی قمیض کا گریبان کھلا ہوا تھا پس میں نے بیعت کی آپ سے پھر اپنا ہاتھ آپ کی قمیض میں ڈال دیا تو میں نے خاتم نبوت (جو آپ کی گردن سے ذرا نیچے تھی) کو ہاتھ سے مس کیا۔ عروہ (جواس حدیث کے راوی ہیں) کہ پس میں نے معاویہ رضی اللہ تعالی عنہ اور ان کے بیٹے کو کبھی نہیں دیکھا سوائے گریبان کھلا، سردی، گرمی، ہر موسم میں اور نہ ہی وہ دونوں (گریبان بند کر نے کے لیے) گھنڈیاں لگایا کرتے تھے۔

سر ڈھانپنے کا بیان

محمد بن داؤد بن سفیان، عبدالرزاق، معمر، زہری، عروہ فرماتی ہیں کہ ایک مرتبہ ہم اپنے گھر میں دوپہر کو گرمی میں بیٹھے تھے کہ کسی کہنے والے نے کہا کہ حضرت ابو بکر رضی اللہ تعالی عنہ سے یہ رسول اللہ صلی اللہ علیہ و آلہ و سلم ہیں جو سر ڈھانپے ہوئے تشریف لا رہے ہیں ایسے وقت میں حضور اکرم صلی اللہ علیہ و آلہ و سلم ہمارے گھر تشریف نہیں لاتے تھے پس حضور اکرم صلی اللہ علیہ و آلہ و سلم تشریف لائے اجازت طلب کی پس اجازت دی گئی تو آپ داخل ہوئے۔

تہبند ٹخنوں سے نیچے لٹکانے کا بیان

مسدد، یحیی، ابی غفار، ابو رمیمہ، ابن مجالد ابو جری، جابر بن سلیم کہتے ہیں کہ میں نے ایک شخص کو دیکھا کہ لوگ ان کی رائے کی مراجعت کرتے تھے (یعنی ان کی رائے کو قبول کرتے تھے) وہ کوئی بات نہیں کہتے تھے مگر لوگ اسے مان لیتے تھے، میں نے کہا کہ یہ کون ہیں لوگوں نے کہا یہ رسول اللہ صلی اللہ علیہ و آلہ و سلم ہیں میں نے کہا یا رسول اللہ صلی اللہ علیہ و آلہ و سلم دو مرتبہ حضور اکرم صلی اللہ علیہ و آلہ و سلم نے فرمایا کہ علیک السلام مت کہو اس لیے کہ علیک السلام تو مردوں کا سلام ہے تم کہو السلام علیک۔ راوی کہتے ہیں کہ میں نے کہا کیا آپ صلی اللہ علیہ و آلہ و سلم اللہ کے رسول ہیں؟ فرمایا کہ میں اللہ کا رسول ہوں اس اللہ کا، جب تمہیں کوئی تکلیف پہنچے تو تم اسے پکارو پس وہ تمہاری تکلیف کو دور کر دے گا اور اگر تمہیں کسی سال قحط سالی کا سامنا کرنا پڑے تو اسے پکارو تو وہ تمہارے واسطے (اناج) اگائے گا۔ اور جب تم کسی بنجر زمین یا صحرا میں ہو اور وہ تمہاری سواری گم ہو جائے تو تم اسے پکارو تو وہ اس سواری کو تمہیں لوٹا دے گا راوی کہتے ہیں کہ میں نے عرض کیا کہ مجھ سے عہد لیجیے فرمایا کہ تو ہرگز کسی کو برا بھلا مت کہو۔ راوی کہتے ہیں کہ اس کے بعد سے میں نے کسی کو برا بھلا نہیں کہا خواہ وہ غلام ہو یا آزاد، اونٹ کو نہ بکری کو۔ اور فرمایا کہ نیکی کی کسی بات کو حقیر مت سمجھو اور اگر تم اپنے بھائی سے ہشاش بشاش چہرے کے ساتھ ملو تو بیشک یہ نیکی ہے۔ اور اپنے تہبند کو نصف ساق (آدھی پنڈلی) تک اونچا رکھو، پس اگر اس سے انکار کرو تو کم از کم ٹخنوں سے اونچا رکھو اور تہبند (شلوار یا پاجامہ وغیرہ) ٹخنوں سے نیچے لٹکانے سے بچتے رہو اس لیے کہ یہ تکبر میں سے ہے اور بیشک اللہ تعالی تکبر کو پسند نہیں فرماتے اور اگر کوئی شخص تمہیں برا بھلا کہے اور تمہارے اندر جس عیب کا اسے علم ہو اس سے تمہیں عار دلائے تو تم اسے اس کے عیب سے عار مت دلانا جو تمہیں معلوم ہو کہ اس کا وبال تم پر ہی پڑے گا۔

نفیلی، زہیر موسیٰ بن عقبہ، سالم بن عبد اللہ، اپنے والد حضرت عبداللہ بن عمر رضی اللہ تعالی عنہ سے روایت کرتے ہیں کہ رسول اللہ صلی اللہ علیہ و آلہ و سلم نے فرمایا جس نے اپنے ازار کو تکبر کرتے ہوئے لٹکایا (ٹخنوں سے نیچے) اللہ تعالی قیامت کے روز اسے (نظر رحمت سے) نہیں دیکھیں گے تو حضرت ابو بکر رضی اللہ تعالی عنہ نے فرمایا بیشک میرا ایک طرف تہبند ڈھیلا رہتا ہے۔ الا یہ کہ میں اسے باندھ لوں حضور صلی اللہ علیہ و آلہ و سلم نے فرمایا کہ تم ان لوگوں میں سے نہیں ہو جو اسے غرور و تکبر کی وجہ سے کرتے ہیں۔

موسیٰ بن اسماعیل، ابان، یحیی، جعفر، عطاء بن یسار، ابو ہریرہ فرماتے ہیں کہ ایک شخص اپنا تہبند نیچے لٹکائے ہوئے نماز پڑھ رہا تھا۔ پس رسول اللہ صلی اللہ علیہ و آلہ و سلم نے اس سے فرمایا کہ جا اور وضو کر پس وہ گیا اور وضو کیا پھر آیا تو حضور اکرم صلی اللہ علیہ و آلہ و سلم سے کہا کہ یا رسول اللہ صلی اللہ علیہ و آلہ و سلم آپ کو کیا ہوا کہ آپ صلی اللہ علیہ و آلہ و سلم اسے وضو کا حکم کرتے ہیں پھر خاموش ہو جاتے ہیں آپ نے فرمایا کہ وہ ازار لٹکا کر نماز پڑھ رہا تھا اور اللہ تعالی تہبند لٹکا کر نماز پڑھنے والے کی نماز کو قبول نہیں فرماتے۔

حفص بن عمر، شعبہ بن مدرک، ابو زرعہ بن عمر بن جریر سے روایت ہے کہ نبی کریم صلی اللہ علیہ و آلہ و سلم نے فرمایا تین آدمی وہ ہیں کہ اللہ تعالی قیامت کے روز نہ ان سے گفتگو فرمائیں گے نہ ان کی طرف (نظر رحمت سے) دیکھیں گے اور نہ انہیں گناہوں سے پاک صاف کریں گے اور ان کے لیے دردناک عذاب ہو گا۔ میں نے عرض کیا کہ وہ کون لوگ ہیں یا رسول اللہ صلی اللہ علیہ و آلہ و سلم وہ تو بیشک ناکام و نامراد ہو گئے حضور اکرم صلی اللہ علیہ و آلہ و سلم نے تین مرتبہ ان الفاظ کا اعادہ فرمایا۔ میں نے عرض کیا یا رسول اللہ صلی اللہ علیہ و آلہ و سلم وہ کون لوگ ہیں بیشک وہ تو ناکام و نامراد ہو گئے؟ فرمایا کپڑا ٹخنوں سے نیچے لٹکانے والا احسان کر کے جتانے والے اور جھوٹی و ناجائز قسمیں کھا کر سامان فروخت کر نے والا۔

مسدد، یحیی، سفیان، اعمش، سلیمان بن مسہر، خرشہ بن حر، ابو ذر سے یہی حدیث مروی ہے لیکن پہلی زیادہ صحیح ہے (سند کے اعتبار سے) فرمایا کہ احسان کر نے والا وہ ہے جو احسان جتلائے بغیر کچھ نہیں دیتا۔

ہارون بن عبد اللہ، ابو عامر، عبدالملک بن عمر، ہشام بن سعد، قیس بن بشر رضی اللہ تعالی عنہ کہتے ہیں کہ مجھے میرے والد نے جو حضرت ابو الدرداء کے ہم نشین تھے بتلایا کہ حضور اکرم صلی اللہ علیہ و آلہ و سلم کے صحابہ رضی اللہ تعالی عنہ میں سے ایک شخص دمشق میں تھے جن کو ابن الحنظلیہ کہا جاتا تھا وہ بڑے خلوت نشین تھے لوگوں میں بہت کم بیٹھتے تھے یا تو وہ نماز ہی میں ہوتے اس سے فارغ ہوتے تو تسبیح و تکبیر میں مشغول ہو جاتے تھے یہاں تک کہ اپنے گھر چلے آتے۔ راوی کہتے ہیں کہ ایک روز وہ ہمارے پاس سے گذرے اور ہم اس وقت حضرت ابو الدرداء کے پاس تھے حضرت ابو الدرادء نے ان سے فرمایا کہ کوئی ایسا کلمہ کہو جو ہمیں فائدہ دے اور تمہیں کوئی نقصان نہ دے کہنے لگے کہ حضور اکرم صلی اللہ علیہ و آلہ و سلم نے ایک سریہ روانہ فرمایا جب وہ واپس آگیا تو ان میں سے ایک آدمی آیا اور حضور اکرم صلی اللہ علیہ و آلہ و سلم والی مجلس میں بیٹھ گیا اور اپنے پہلو میں بیٹھے شخص سے کہنے لگا کہ کاش تم نے ہمیں دیکھا ہوتا جب ہماری دشمن سے مڈبھیڑ ہوئی تھی فلاں آدمی نے نیزہ اٹھا کر کسی کافر کو مارا اور کہا کہ یہ نیزہ میری طرف سے لو اور میں غفاری لڑکا ہوں تمہارا اس لڑکے کے قول کے بارے میں کیا خیال ہے؟ اس نے کہا کہ میرا تو یہ خیال ہے کہ اس کا اجر ضائع ہو گیا۔ ایک دوسرے شخص نے اس کی یہ بات سنی تو کہا کہ میں تو اس لڑکے کے اس قول میں کوئی حرج نہیں سمجھتا اس پر دونوں نے تنازع کیا یہاں تک کہ رسول اللہ صلی اللہ علیہ و آلہ و سلم نے سن لیا فرمایا سبحان اللہ اس میں کوئی حرج نہیں اس کو اجر بھی ملے اور اس کی تعریف بھی کی جائے راوی بشر تغلبی رضی اللہ تعالی عنہ کہتے ہیں کہ میں نے حضرت ابو الدرداء کو دیکھا کہ وہ اس کو سن کر خوش ہو گئے اور اپنا سر ان کی طرف اٹھایا اور کہنے لگے کہ تم نے خود یہ رسول اللہ صلی اللہ علیہ و آلہ و سلم سے سنا ہے؟وہ کہنے لگے کہ جی ہاں۔ حضرت ابو الدرداء مسلسل اس بات کا اعادہ کرتے رہے یہاں تک کہ میں یہ کہنے لگا کہ وہ ضرور ان کے گھٹنوں پر سوار ہو جائیں گے۔ بشر تغلبی رضی اللہ تعالی عنہ کہتے ہیں کہ ایک اور دن وہ صاحب ہمارے پاس سے گذرے تو حضرت ابو الدرداء نے ان سے کہا کہ کوئی ایسا کلمہ جو ہمیں نفع دے اور آپ کو کوئی نقصان نہ پہنچائے انہوں نے کہا کہ رسول اللہ صلی اللہ علیہ و آلہ و سلم نے ہم سے فرمایا گھوڑے پر خرچ کر نے والا اس شخص کی طرح ہے جو اپنے دونوں ہاتھ پھیلائے صدقہ کر رہا ہو اور انہیں کبھی بھی بند نہ کرے پھر ایک روز وہ ہمارے پاس سے گذرے تو ان سے حضرت ابو الدرداء نے فرمایا کوئی ایسا کلمہ جو ہمیں نفع پہنچائے اور آپ کو کوئی نقصان نہ دے فرمایا کہ حضور اکرم صلی اللہ علیہ و آلہ و سلم نے فرمایا کہ خریم رضی اللہ تعالی عنہ اسدی بہت عمدہ آدمی ہے اگر اس کے پٹھے لمبے نہ ہوئے اور وہ ازار نہ نیچے لٹکائے۔ پس یہ بات حضرت خریم رضی اللہ تعالی عنہ تک پہنچی تو انہوں نے فورا چھری لے کر اپنے بڑھے ہوئے بالوں کو کاٹ دیا کانوں تک اور اپنے ازار کو نصف پنڈلی تک اونچا کر دیا پھر ایک دن وہ ہمارے پاس سے گذرے تو ابو الدرداء نے ان سے فرمایا کہ کوئی ایسا کلمہ جو ہمیں نفع دے اور تمہیں نقصان نہ پہنچائے انہوں نے فرمایا کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ (کسی سفر سے واپسی پر) کہ تم لوگ اپنے بھائیوں کے پاس پہنچنے والے ہو پس اپنی سواریاں اور اپنے لباس وغیرہ درست کر لو یہاں تک کہ تم لوگوں کے درمیان سیاہ داغ کی طرح ہو جاؤ اس لیے کہ اللہ تعالی گندی باتیں کر نے گندا سندا رہنے کو پسند نہیں فرماتا۔ امام ابو داؤد فرماتے ہیں کہ اسی طرح ابو نعیم نے ہشام سے یہی روایت کیا ہے کہ اس فرق سے کہ انہوں نے کہا حتی کہ تم لوگوں میں تل کی طرح ہو جاؤ۔

تکبر کا بیان

موسیٰ بن اسماعیل، حماد، ابن سری، ابو احوص، عطاء بن سائب، موسی، سلمان، ہناد، مسلم سے روایت ہے کہ (ہناد کی روایت سے) رسول اللہ صلی اللہ علیہ و آلہ و سلم نے فرمایا اللہ تبارک وتعالی فرماتے ہیں کہ تکبر میری چادر ہے عظمت میرا راز ہے پس جو کوئی مجھ سے اس کے بارے میں جھگڑا کرے گا میں اسے آگ میں پھینک دوں گا۔

احمد بن یونس، ابو بکر بن عیاش، اعمش، ابراہیم علقمہ، عبداللہ سے روایت ہے کہ حضور اکرم صلی اللہ علیہ و آلہ و سلم نے فرمایا وہ شخص جس کے دل میں رائی کے دانہ کے برابر بھی تکبر ہو گا وہ جنت میں داخل نہیں ہو گا اور جس شخص کے دل میں رائی کے دانہ کے برابر بھی ایمان ہو گا وہ جہنم میں نہیں جائے گا۔ امام ابو داؤد فرماتے ہیں کہ اس حدیث کو قسملی نے اعمش سے اسی طرح روایت کیا ہے۔

محمد بن مثنی، ابو موسی، عبدالوہاب، ہشام، محمد، ابو ہریرہ فرماتے ہیں کہ ایک شخص حضور اکرم صلی اللہ علیہ و آلہ و سلم کی خدمت میں حاضر ہوا وہ ایک خوبصورت شخص تھا اس نے کہا کہ یا رسول اللہ صلی اللہ علیہ و آلہ و سلم میں ایک ایسا آدمی ہوں کہ مجھے خوبصورتی پسند اور محبوب ہے اور آپ دیکھ ہی رہے ہو جو مجھے دیا گیا ہے حد یہ ہے کہ میں نہیں پسند کرتا کہ کوئی مجھ سے (خوبصورتی میں) برتر ہو جائے جوتے کے تسمے کے برابر بھی۔ کیا یہ بات تکبر کی وجہ سے ہے حضور نے فرمایا نہیں بلکہ متکبر وہ ہے جو حق کو چھپائے اور لوگوں کو حقیر سمجھے وہ ہے۔

ازار کہاں تک لٹکانا جائز ہے

حفص بن عمر، شعبہ، علاء بن عبدالرحمن کہتے ہیں کہ میں نے حضرت ابو سعید الخدری رضی اللہ تعالی عنہ سے پوچھا کہ ازار کے بارے میں انہوں نے فرمایا کہ تم ایک باخبر شخص پر آگرے ہو۔ حضور اکرم صلی اللہ علیہ و آلہ و سلم نے فرمایا مسلمان کا ازار نصف پنڈلی تک ہوتا ہے اور نصف پنڈلی اور ٹخنوں کے درمیان رکھنے میں کوئی حرج نہیں اور جو حصہ ٹخنوں سے نیچے ہو تو وہ جہنم کی آگ میں ہو گا جس نے اپنے تہبند کو غرور کی وجہ سے لٹکایا تو اللہ تعالی قیامت کے روز اسے نہیں دیکھیں گے۔

ہناد بن سری، حسین، عبدالعزیز بن ابی رواد، سالم بن عبداللہ اپنے والد حضرت ابن عمر رضی اللہ تعالی عنہ سے روایت کرتے ہیں کہ حضور اکرم صلی اللہ علیہ و آلہ و سلم نے فرمایا (ٹخنوں سے) نیچے لٹکانا ازار قمیص اور عمامہ میں ہے اور جس شخص نے بھی ان میں سے کسی چیز کو گھسیٹا (زمین پر) تکبر کی وجہ سے اللہ تعالی روز قیامت اسے نہیں دیکھیں گے۔

ہناد، ابن مبارک، ابی صباح یزید بن سمیہ، ابن عمر کہتے ہیں کہ میں نے حضرت ابن عمر رضی اللہ تعالی عنہ کو یہ فرماتے ہوئے سنا کہ حضور اکرم صلی اللہ علیہ و آلہ و سلم جو کچھ ازار کے لٹکانے کے بارے میں بتلایا وہی قمیص بھی ہے۔


مسدد، یحیی، محمد بن ابی یحیی، حضرت عکرمہ رضی اللہ تعالی عنہ کہتے ہیں کہ میں نے حضرت ابن عباس رضی اللہ تعالی عنہ کو دیکھا کہ ازار باندھتے ہوئے تو انہوں نے اپنا ازار سامنے سے لمبا رکھا اتنا کہ وہ ان کے پیروں کے اوپر آگیا اور پیچھے سے اس کو اونچا کر لیا میں نے کہا کہ آپ نے اس طرح کیوں ازار باندھا فرمایا کہ میں نے حضور اکرم صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم اسی طرح ازار باندھ رہے تھے۔

عورتوں کے لباس مرد نہ پہنیں

عبید اللہ بن معاذ، ابو شعبہ قتادہ، عکرمہ، حضرت ابن عباس رضی اللہ تعالی عنہ حضور اکرم صلی اللہ علیہ و آلہ و سلم سے نقل کرتے ہیں کہ آپ نے مردوں کی مشابہت اختیار کر نے والی عورتوں پر اور عورتوں کی مشابہت اختیار کر نے والے مردوں پر لعنت فرمائی ہے۔

زہیر بن حرب، ابو عامر، سلیمان، سہیل، حضرت ابو ہریرہ رضی اللہ تعالی عنہ فرماتے ہیں کہ حضور اکرم صلی اللہ علیہ و آلہ و سلم نے اس مرد پر لعنت فرمائی ہے جو عورت کا لباس پہنتا ہو اور اس عورت پر لعنت فرمائی جو مرد کا لباس پہنتی ہو۔

محمد بن سلیمان، سفیان، ابن جریح، ابن ابو ملیکہ، عائشہ، حضرت ابن ابی ملیکہ رضی اللہ تعالی عنہ فرماتے ہیں کہ حضرت عائشہ سے کہا گیا کہ ایک عورت مردوں والا جوتا پہنتی ہے حضرت عائشہ رضی اللہ تعالی عنہ نے فرمایا رسول اللہ صلی اللہ علیہ و سلم نے مردانہ پن اختیار کر نے والی عورت پر لعنت فرمائی ہے۔

اللہ تعالی کا فرمان ’عورتیں اپنی چادریں تھوڑا نیچے لٹکائیں‘ کا بیان

ابو کامل، ابو عمر، ابراہیم بن مہاجر، صفیہ بنت شیبہ، عائشہ، فرماتی ہیں کہ انہوں نے انصاری کی عورتوں کا تذکرہ کیا کہ ان کی تعریف فرمائی اور ان کے لے اچھی بات کہی اور فرمایا کہ جب سورة نور نازل ہوئی تو انہوں نے اپنے پردوں یا ازاروں کو لے کر انہیں پھاڑ دیا اور ان سے اپنے لیے اوڑھنیاں بنا لیں۔

محمد بن عبید، محمد بن ثور، معمر، ابن خثیم، صفیہ بنت شیبہ، ام سلمہ فرماتی ہیں کہ جب قرآن کریم کی سورہ احزاب کی یہ آیت نازل ہوئی (يُدْنِيْنَ عَلَيْهِنَّ مِنْ جَلَابِيْبِهِنَّ) 33۔ الاحزاب:59) کہ وہ عورتیں (ازواج مطہرات رضی اللہ تعالی عنہ) بنات مطہرات رضی اللہ تعالی عنہ اور عام مسلمان عورتیں) اپنے گھونگھٹ کو (باہر نکلتے وقت) نیچے لٹکالیں۔ (پردہ کے لیے) تو انصار کی عورتیں (اس آیت کے نزول کے بعد) اس طرح باہر نکلیں کہ گویا ان کے سروں پر کوے بیٹھے ہیں کپڑوں کے۔ (سیاہ کپڑے سروں پر ڈال کر نکلیں)۔

اللہ تعالی کے فرمان چاہیے کہ وہ عورتیں اپنی اوڑھنیاں اپنے گریبانوں پر ڈال لیں ( کا بیان)

احمد بن صالح، سلیمان بن داؤد المہری، ابن سرح، احمد بن سعید المہدی، ابن وہب، قرہ بن عبدالرحمن، معافری، ابن شہاب، عروہ بن زبیر، عائشہ رضی اللہ عنہا  فرماتی ہیں کہ اللہ تعالی اولین مہاجروں کی عورتوں پر رحم فرمائے جب اللہ تعالی نے یہ آیت نازل فرمائی (وَلْيَضْرِبْنَ بِخُمُرِهِنَّ عَلٰي جُيُوْبِهِنَّ) 24۔ النور:31) کہ عورتوں کو چاہیے اپنے گریبانوں میں دوپٹے ڈال لیں) تو انہوں نے اپنی موٹی چادروں کو پھاڑ کر ان سے دوپٹے بنا لیے۔ ابن صالح اکثف کہتے ہیں۔

ابن سرح، عقیل، ابن شہاب، کہتے ہیں کہ میں نے اپنے ماموں کی کتاب میں یہی حدیث عقیل عن ابن شہاب کی سند سے دیکھی ہے۔

عورت اپنی زینت کے کن اعضاء کو کھلا رکھ سکتی ہے؟

یعقوب بن کعب الانطاکی، موئمل بن فضل الحرانی، الولید، السعید بن بشیر، قتادہ، خالد، یعقوب بن دریک، عائشہ رضی اللہ عنہا  فرماتی ہیں کہ حضرت اسماء بنت ابو بکرہ رضی اللہ تعالی عنہ (عائشہ کی بہن) رسول اللہ صلی اللہ علیہ و آلہ و سلم کے پاس حاضر ہوئیں تو ان کے اوپر باریک کپڑے تھے حضور اکرم صلی اللہ علیہ و آلہ و سلم نے ان سے منہ پھیر لیا۔ اور فرمایا کہ اے اسماء جب عورت حیض کی عمر کو پہنچ جائے (بالغ ہو جائے) تو اس کے لیے درست نہیں ہے کہ اس کے جسم سے سوائے اس کے اور سوائے اس کے دکھائی دے اور اشارہ فرمایا ان کے چہرے اور دونوں ہتھیلیوں کی طرف (کہ بالغ عورت صرف چہرہ اور دونوں ہتھیلیاں تو کھول سکتی ہے اس کے علاوہ پورا جسم چھپانا ضروری ہے) امام ابو داؤد فرماتے ہیں کہ یہ روایت خالد بن دریک کی مرسلات میں سے ہے کیونکہ انہوں نے حضرت عائشہ رضی اللہ تعالی عنہ کا زمانہ نہیں پایا۔ (دور حاضر میں علماء نے چہرہ کھولنا بھی ناجائز قرار دیا ہے بسبب فتنہ کے)۔

جو غلام اپنی مالکہ کے بال دیکھے اس کا کیا حکم ہے؟

قتیبہ، یزید بن خالد بن موہب، اللیث، ابن زبیر، جابر رضی اللہ عنہا  سے روایت ہے کہ حضرت ام سلمہ رضی اللہ تعالی عنہ نے حضور اکرم صلی اللہ علیہ و آلہ و سلم سے پچھنے لگوانے کی اجازت طلب کی تو حضور اکرم صلی اللہ علیہ و آلہ و سلم نے ابو طیبہ کو حکم دیا کہ وہ ام سلمہ کو پچھنے لگوائے راوی کہتے ہیں کہ میرا خیال یہ ہے کہ ابو طیبہ حضرت ام سلمہ رضی اللہ تعالی عنہ کے رضائی بھائی تھے یا نابالغ بچے تھے۔

محمد بن عیسیٰ، ابو جمیع، سالم بن دینار، ثابت، انس سے روایت ہے کہ رسول اللہ صلی اللہ علیہ و آلہ و سلم حضرت فاطمہ رضی اللہ تعالی عنہ کے پاس تشریف لائے ایک غلام لے کر جو انہیں ہبہ کر دیا تھا۔ حضرت انس کہتے ہیں کہ حضرت فاطمہ رضی اللہ تعالی عنہ کے اوپر ایک کپڑا تھا جب اس سے اپنے سر کو ڈھکتیں تو وہ ان کی ٹانگوں تک نہ پہنچ پاتا اور جب اس سے اپنی ٹانگیں ڈھانپتی تھی تو سر کو نہیں پہنچتا تھا (غربت و افلاس کا یہ عالم تھا کہ دوسرا مکمل کپڑا بھی میسر نہ تھا دو جہاں کے سردار کی بیٹی کو) رسول اللہ صلی اللہ علیہ و آلہ و سلم نے جب انہیں اس تذبذب میں دیکھا کہ تو فرمایا کہ کوئی حرج نہیں ہے اس میں یہ یا تو تمہارے والد ہیں یا تمہارا غلام ہے (معلوم ہوا کہ مملوک اپنی مالکہ کے سر کے بال دیکھ سکتا ہے۔

اللہ تعالی کا فرمان غیر اولی الایۃ کا بیان

محمد بن عبید، محمد بن ثور، معمر، الزہری، ہشام بن عروة، عروة، عائشہ رضی اللہ عنہا  فرماتی ہیں کہ حضور اکرم صلی اللہ علیہ و آلہ و سلم کی ازواج مطہرات رضی اللہ تعالی عنہ کے پاس ایک محنث (ہیجڑا) آیا کرتا تھا۔ (اس نے آنے پر کوئی اس سے پردہ نہیں کرتا تھا) پس وہ ازواج مطہرات رضی اللہ تعالی عنہ اسے غَيْرِ أُولِي الْإِرْبَةِ میں شمار کرتی تھیں ایک روز حضور اکرم صلی اللہ علیہ و آلہ و سلم ہمارے پاس تشریف لائے اور وہ مخنث بھی بعض ازواج کے پاس موجود تھا اور ایک عورت کی صفات بیان کر رہا تھا۔ اور کہہ رہا تھا کہ جب وہ سامنے آتی ہے تو چار (سلوٹوں) کے ساتھ آتی ہے (موٹی اتنی کہ چلتے وقت پیٹ میں چار سلوٹیں) ہوتی ہیں جن کے ساتھ جاتی ہے حضور اکرم صلی اللہ علیہ و آلہ و سلم نے یہ سنا تو فرمایا کہ ارے میرا خیال ہے کہ یہ بھی عورتوں کی باتیں جانتا ہے یہ ہرگز تمہارے پاس نہ داخل ہو اس سے پردہ کرو۔ (معلوم ہوا کہ مخنث غَيْرِ أُولِي الْإِرْبَةِ میں داخل نہیں ہے)

محمد بن داؤد بن سفیان، عبدالرزاق، معمر، زہری، عروة، عائشہ، احمد بن صالح، وہب، یونس، ابن شہاب، عروة، عائشہ رضی اللہ عنہا  سے یہی حدیث مروی ہے کہ اس اضافہ کے ساتھ کہ پھر حضور اکرم صلی اللہ علیہ و آلہ و سلم نے اس مدینہ سے نکلوا دیا پس وہ بیداء (مدینہ سے باہر ایک جگہ ہے) میں تھا ہر جمعہ کو کھانا مانگنے کے لیے مدینہ میں آتا۔

محمود بن خالد، عمر، الاوزاعی، یہی قصہ مروی ہے اس اضافہ کے ساتھ کہ حضور اکرم صلی اللہ علیہ و آلہ و سلم سے کہا گیا کہ اس طرح تو وہ بھوک سے مر جائے گا۔ پس حضور اکرم صلی اللہ علیہ و آلہ و سلم نے اسے اجازت دی اس بات کی کہ ہر جمعہ میں (مراد ہفتہ بھر میں) دو مرتبہ شہر میں آ کر کھانا مانگے پھر واپس لوٹ جائے۔

مومن عورتوں کو نظریں نیچی رکھنے کا حکم دینے والے فرمان الہی کا بیان

احمد بن محمد المروزی، علی بن الحسین بن واقد، ابو ہ، یزید النحوی، عکرمہ، ابن عباس سے روایت ہے کہ قرآن کریم کی اس آیت (وَقُلْ لِّلْمُؤْمِنٰتِ يَغْضُضْنَ مِنْ اَبْصَارِهِنَّ) 24۔ النور:31) (کہ مومن عورتوں سے کہہ دیجئے کہ اپنی نگاہیں نیچی رکھیں) اس میں منسوخ و مستثنیٰ ہو گئیں وہ عورتیں جن کا ذکر اس آیت میں ہے (وَالْقَوَاعِدُ مِنَ النِّسَاۗءِ الّٰتِيْ لَا يَرْجُوْنَ نِكَاحًا) 24۔ النور:60) کہ وہ عورتیں جو بوڑھی ہو گئیں اور جنہیں نکاح کی امید نہیں۔

محمد بن علاء، ابن المبارک، یونس، زہری، نہبان مولا ام سلمہ، فرماتی ہیں کہ میں حضور اکرم صلی اللہ علیہ و آلہ و سلم کے پاس تھی اور آپ کے پاس حضرت میمونہ رضی اللہ تعالی عنہ (بھی) تھیں۔ سامنے سے حضرت عبداللہ بن ام مکتوم (جو نابینا تھے) تشریف لائے اور یہ واقعہ پردہ کا حکم دیے جانے کے بعد کا ہے حضور اکرم صلی اللہ علیہ و آلہ و سلم نے فرمایا کہ ان سے تم دونوں پردہ کرو ہم نے عرض کیا یا رسول اللہ صلی اللہ علیہ و آلہ و سلم کیا یہ نابینا نہیں ہیں؟ ہمیں نہیں دیکھتے اور نہ ہمیں پہچانتے ہیں؟ حضور اکرم صلی اللہ علیہ و آلہ و سلم نے فرمایا کہ کیا تم دونوں بھی اندھی ہو انہیں نہیں دیکھتی ہو (معلوم ہوا کہ جہاں مرد کو عورت پر نظر نہیں ڈالنی چاہے وہیں پر عورت کے لے بھی جائز نہیں کہ مرد کو دیکھے بلا ضرورت لیکن کسی ضرورت سے بازار ہسپتال وغیرہ جانا پڑے تو دوسری بات ہے۔ )

محمد بن عبداللہ بن المیمون، الولید، الاوزاعی، عمرو بن شعیب، اپنے والد سے اور وہ ان کے دادا سے روایت کرتے ہیں کہ حضور اکرم صلی اللہ علیہ و آلہ و سلم نے فرمایا جب تم میں سے کوئی اپنے غلام کا نکاح اپنی باندی سے کر دے تو اسے چاہیے کہ پھر اس باندی کا ستر نہ دیکھے۔

زہیر بن حرب، وکیع داؤد بن سوار المزنی، عمرو بن شعیب، اپنے والد سے اور وہ ان کے دادا سے روایت کرتے ہیں کہ حضور اکرم صلی اللہ علیہ و آلہ و سلم نے فرمایا کہ جب تم میں سے کوئی اپنی باندی کا نکاح اپنے غلام یا نوکر سے کر دے تو باندی کا ستر (ناف سے نیچے اور گھٹنوں سے اوپر کا حصہ) نہ دیکھے۔ امام ابو داؤد فرماتے ہیں کہ داؤد بن سوار (راوی) کے بجائے سوار بن داؤد صحیح ہے اس میں وکیع کو وہم ہو گیا۔

دوپٹہ اوڑھنے کا بیان

زہیر بن حرب، عبدالرحمن، مسدد، یحیی، سفیان، حبیب، ابی ثابت، وہب، مولی ابو احمد ، ام سلمہ سے روایت ہے کہ حضور اکرم صلی اللہ علیہ و آلہ و سلم ان کے پاس تشریف لائے اور وہ دوپٹہ اوڑھے ہوئے تھیں تو فرمایا کہ ایک مرتبہ گھیر دو، دو مرتبہ نہیں۔ امام ابو داؤد فرماتے ہیں کہ حضور اکرم صلی اللہ علیہ و آلہ و سلم کے قول، ، لَيَّةً لَا لَيَّتَيْنِ، ، کا مطلب یہ ہے کہ مرد کہ طرح عمامہ نہ باندھیں کہ اسے ایک پیچ اور دو پیچ دیں۔

مصری کپڑے (جو باریک ہوتے ہیں) عورتوں کا انہیں پہننے کا کیا حکم ہے؟

احمد بن عمر، ابن سرح، احمد بن سعید الہدانی، ابن وہب، ابن الہعیة، موسیٰ بن جبیر، عبید اللہ بن عباس، خالد بن زیزید، ابن معاویہ، حضرت دحیہ بن خلیفہ الکلبی، فرماتے ہیں کہ حضور اکرم صلی اللہ علیہ و آلہ و سلم کے پاس کچھ مصری کپڑے آئے جن میں سے ایک مصری کپڑا حضور اکرم صلی اللہ علیہ و آلہ و سلم نے مجھے عطا فرما دیا اور فرمایا کہ اس کے دو ٹکڑے کر لو اور ان میں سے ایک ٹکڑے کو قمیص بنا لو اور دوسرا اپنی بیوی کو دے دو وہ اس سے اپنی اوڑھنی بنا لے۔ حضرت وحیہ کلبی رضی اللہ تعالی عنہ پیٹھ پھیر کر جب واپس مڑے تو فرمایا کہ اپنی بیوی کو حکم دو کہ اس کے نیچے کوئی کپڑا لگا لے (بطور استر کے) جس سے اس کا بدن ظاہر نہ ہو، امام ابو داؤد فرماتے ہیں کہ اسے یحیی بن ایوب نے بھی روایت کیا ہے انہوں نے حضرت عباس بن عبید اللہ بن عباس کہا ہے (عبید اللہ بن کے بجائے)

دامن کا بیان

عبد اللہ بن مسلمہ، مالک، ابو بکر بن نافع، صفیہ بنت ابو عبد اللہ، کہتی ہیں کہ انہیں حضور اکرم صلی اللہ علیہ و آلہ و سلم کی زوجہ مطہرہ حضرت ام سلمہ نے بتلایا کہ انہوں نے حضور اکرم صلی اللہ علیہ و آلہ و سلم سے جبکہ آپ صلی اللہ علیہ و آلہ و سلم ازار کا ذکر کر رہے تھے فرمایا کہ یا رسول اللہ صلی اللہ علیہ و آلہ و سلم عورت کیا کرے؟ کتنا ازار لٹکائے؟ فرمایا کہ ایک بالشت لٹکائے ام سلمہ نے کہا کہ جب بھی کھلنے کا اندیشہ ہو تو پھر ایک ہاتھ لمبا کر دے لیکن اس سے زیادہ نہیں (گھٹنوں سے اتنا نیچے کر سکتی ہے)۔


ابراہیم بن موسی، عیسی، عبید اللہ، نافع، سلیمان بن یسار، ام سلمہ حضور اکرم صلی اللہ علیہ و آلہ و سلم سے یہی حدیث نقل فرماتی ہیں امام ابو داؤد فرماتے ہیں کہ اسے ابن اسحاق اور ایوب بن موسیٰ نے نافع عن صفیہ سے روایت کیا ہے۔

مسدد، یحیی بن سعید، سفیان، زیدعمی، ابی الصدیق، ابن عمر، فرماتے ہیں کہ حضور اکرم صلی اللہ علیہ و آلہ و سلم نے امہات المومنین کو دامن کے معاملہ میں ایک بالشت کی اجازت دی انہوں نے اس سے زیادہ کی اجازت چاہی تو ایک بالشت کا اور اضافہ کر دیا پس امہات المومنین ہمارے پاس کپڑے بھیجتیں ہم ان کے لیے ہاتھوں سے ناپ دیا کرتے تھے۔

مردہ جانور کی کھال کا بیان

مسدد، وہب، عثمان، ابی شیبہ، ابن ابو خلف، سفیان، الزہری، عبید اللہ بن عبد اللہ، عن ابن عباس سے روایت ہے کہ مسدد اور وہیب کہتے ہیں کہ ابن عباس نے حضرت میمونہ رضی اللہ تعالی عنہ سے روایت کیا ہے ہماری ایک آزاد کردہ باندی کو ایک صدقہ کی بکری ہدیہ کی گئی پس وہ مر گئی تو حضور اکرم صلی اللہ علیہ و آلہ و سلم وہاں سے گذرے اور مردہ بکری کو دیکھا تو فرمایا تم نے اس کی کھال کو دباغت کیوں نہیں دیا پس تم اس سے نفع اٹھاتے، انہوں نے کہا کہ یا رسول اللہ صلی اللہ علیہ و آلہ و سلم یہ تو مردار ہے فرمایا کہ بیشک اس کا صرف کھانا حرام کیا گیا ہے۔

مسدد، یزید، معمر، الزہری، نے یہی حدیث روایت کی ہے اور اس میں میمونہ رضی اللہ تعالی عنہ کا تذکرہ نہیں کیا راوی کہتے ہیں کہ حضور اکرم صلی اللہ علیہ و آلہ و سلم نے فرمایا تم نے اس کی کھال سے فائدہ کیوں نہیں اٹھایا؟ پھر آگے مذکورہ بالا حدیث ہی نقل کی ہے دباغت کا تذکرہ نہیں کیا۔

محمد بن یحیی بن فارس، عبدالرزاق، معمر، کہتے ہیں کہ زہری دباغت کا انکار کرتے تھے۔ (کہ دباغت نہ دی جائے) کہ اس سے ہر حال میں نفع اٹھانا جائز ہے امام ابو داؤد فرماتے ہیں کہ اوزاعی یونس اور عقیل نے زہری کی روایت میں دباغت کا ذکر نہیں کیا جبکہ زبیدی، سعید بن عبدالعزیز اور حفص کا ذکر نہیں کیا جبکہ زبیدی، سعید بن عبدالعزیز اور حفص بن الولید نے دباغت کا ذکر نہیں کیا۔

محمد بن کثیر، سفیان، زید بن اسلم، عبدالرحمن بن وعلہ، ابن عباس فرماتے ہیں کہ میں نے حضور اکرم صلی اللہ علیہ و آلہ و سلم کو یہ فرماتے ہوئے سنا کہ جب کھال کو دباغت دے دی جائے تو وہ پاک ہو جاتی ہے۔

عبد اللہ بن مسلمہ، مالک، زید بن عبد اللہ، قسیط، محمد بن عبدالرحمن بن ثوبان، حضرت عائشہ، زوجہ نبی صلی اللہ علیہ و آلہ و سلم سے روایت ہے کہ رسول اللہ صلی اللہ علیہ و آلہ و سلم نے حکم دیا کہ مردار کی کھالوں کو جب دباغت دے دی جائے تو ان سے فائدہ اٹھانا جائز ہے۔

حفص بن عمر، موسیٰ بن اسماعیل، ہمام، قتادہ، حسن، جون بن قتادہ، سلمہ بن محبق بن المحبق سے روایت ہے کہ غزوہ تبوک میں حضور اکرم صلی اللہ علیہ و آلہ و سلم ایک گھر پر آئے وہاں ایک مشک لٹکی ہوئی تھی حضور اکرم صلی اللہ علیہ و آلہ و سلم نے اس میں سے پانی مانگا تو لوگوں نے کہا کہ یہ تو مردار (کی کھال کا مشکیزہ) ہے حضور اکرم صلی اللہ علیہ و آلہ و سلم نے فرمایا اس کی دباغت اس کی پاکیزگی ہے۔

احمد بن صالح، ابن وہب، عمر، ابن حارث، کثیر بن فرقد، عبداللہ بن مالک، حذافہ، ام عالیہ بنت سبیع کہتی ہیں کہ احد پہاڑ پر میری کچھ بکریاں تھیں ان میں (کسی وبا کی وجہ سے) موت واقع ہونا شروع ہو گئی پس میں حضور اکرم صلی اللہ علیہ و آلہ و سلم کی زوجہ مطہرہ حضرت میمونہ رضی اللہ تعالی عنہ کے پاس آئی اور اس کا تذکرہ کیا پس حضرت میمونہ رضی اللہ تعالی عنہ نے مجھ سے کہا کہ کاش تم ان کی کھالیں لے لیتیں اور ان سے نفع اٹھاتیں وہ کہنے لگیں کہ کیا یہ حلال ہوں گی؟ انہوں نے فرمایا کہ ہاں ایک مرتبہ رسول اللہ صلی اللہ علیہ و آلہ و سلم قریش کے چند افراد پر گذرے وہ بکری کو گدھے کی طرح زمین پر گھسیٹ رہے تھے رسول اللہ صلی اللہ علیہ و آلہ و سلم نے فرمایا کہ کاش تم اس کی کھال لے لو۔ وہ کہنے لگے کہ یہ مردار ہے رسول اللہ صلی اللہ علیہ و آلہ و سلم نے فرمایا کہ اسے پانی اور قرظ کے پتے پاک کر دیں گے

جن حضرات کے نزدیک مردار کی کھال پاک نہیں ہوتی ان کی دلیل

حفص بن عمر شعبہ، الحکم، عبدالرحمن بن ابو لیلی، عبداللہ بن حکیم، عبدالرحمن بن ابو حکیم، عبداللہ بن عکیم فرماتے ہیں کہ کہ ہم پر جہینہ کی سر زمین میں رسول اللہ صلی اللہ علیہ و آلہ و سلم کا خط پڑھا گیا جبکہ میں نوجوان لڑکا تھا اس میں یہ تھا کہ تم لوگ مردار کے چمڑے اور اس کی ہڈیوں سے فائدہ مت اٹھاؤ۔

محمد بن اسما عیل، مولی بنی ہاشم ثقفی، خالد، حکم بن عیینہ، فرماتے ہیں کہ وہ اور ان کے ساتھ چند لوگ حضرت عبداللہ بن عکیم کے پاس چلے جو جہینیہ کے ایک شخص تھے حکم کہتے ہیں کہ اور لوگ اندر داخل ہوئے اور میں دروازہ پر ہی بیٹھ گیا پس وہ میری طرف باہر نکلے اور انہوں نے مجھے بتلایا کہ حضرت عبداللہ بن عکیم نے انہیں بتلایا ہے کہ رسول اللہ صلی اللہ علیہ و آلہ و سلم نے جہینیہ کو اپنی وفات سے ایک ماہ قبل دیکھا کہ مردار کی کھال اور ہڈیوں سے فائدہ مت اٹھاؤ۔ امام ابو داؤد فرماتے ہیں کہ نضر بن شمیل نے فرمایا کہ اہاب دباغت سے پہلے کہتے ہیں جب دباغت دی جائے تو اسے اہاب نہیں کہا جاتا اسے توشن اور قربہ کہتے ہیں۔

چیتوں کی کھالوں کا بیان

ہناد بن سری، وکیع، ابی معتمر، ابن سرین، معاویہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ تم لوگ ریشمی زین پر سوار مت ہو اور نہ چیتوں کی کھال پر۔ ابن سیرین کہتے ہیں کہ حضرت معاویہ رضی اللہ تعالی عنہ حدیث کے بارے میں متہم نہ تھے۔ (متہم بالکذب)۔ حضرت ابو ہریرہ رضی اللہ تعالی عنہ نبی اکرم صلی اللہ علیہ و آلہ و سلم سے نقل فرماتے ہیں کہ آپ نے فرمایا ملائکہ ان لوگوں کے رفیق نہیں بنتے جن کے گھروں میں چیتے کی کھال ہوتی ہے۔

محمد بن بشار، ابو داد، عمران، قتادہ، زرارہ حضرت ابو ہریرہ نبی اکرم صلی اللہ علیہ و آلہ و سلم سے نقل فرماتے ہیں کہ آپ نے فرمایا ملائکہ ان لوگوں کے رفیق نہیں بنتے جن کے گھروں میں چیتے کی کھال ہوتی ہے۔

عمر بن عثمان بن سعید الحمصی، خالد کہتے ہیں کہ حضرت مقدام رضی اللہ تعالی عنہ بن معدیکرب، حضرت عمرو بن الاسود اور بنی اسد کا ایک شخص جو قنسرین کا رہنے والا تھا حضرت معاویہ رضی اللہ تعالی عنہ بن ابی سفیان کے پاس وفد بنا کر آئے پس حضرت معاویہ رضی اللہ تعالی عنہ نے حضرت مقدام رضی اللہ تعالی عنہ سے فرمایا کہ کیا تمہیں معلوم ہے کہ حضرت حسن بن علی فوت ہو گئے ہیں یہ سن کر حضرت مقدام رضی اللہ تعالی عنہ نے انا للہ پڑھی ان سے کسی نے کہا کہ کیا آپ صلی اللہ علیہ و آلہ و سلم سے مصیبت میں شمار کرتے ہو انہوں نے فرمایا کہ میں اسے مصیبت کیوں نہ خیال کروں جبکہ حضور اکرم صلی اللہ علیہ و آلہ و سلم نے حضرت حسن رضی اللہ تعالی عنہ کو اپنی گود میں لیا اور فرمایا کہ یہ مجھ سے ہے اور حسین، علی رضی اللہ تعالی عنہ سے ہیں وہ اسدی شخص کہنے لگا کہ انگارہ تھا جسے اللہ نے بجھا دیا۔ (نعوذ باللہ) راوی کہتے ہیں کہ پس حضرت مقدام نے فرمایا کہ جہاں تک میرا تعلق ہے تو میں آج نہیں رہوں گا تمہیں غصہ دلائے بغیر اور تمہیں ایسی بات سناؤں گا جو تمہیں ناگوار گذرے گی اسدی شخص نے تو حضرت معاویہ رضی اللہ تعالی عنہ کو خوش کر نے کے لیے ایسی ناجائز بات کہہ دی تو میں حق بات کروں گا جس سے ممکن ہے تمہیں غصہ آ جائے) پھر فرمایا کہ اے معاویہ رضی اللہ تعالی عنہ۔ اگر میں سچ کہوں تو میری تصدیق کرنا اور اگر میں جھوٹ بولوں تو میری تکذیب کرنا۔ انہوں نے فرمایا کہ میں ایسا ہی کروں گا تو حضرت مقدام رضی اللہ تعالی عنہ نے فرمایا کہ میں تمہیں اللہ کی قسم دیتا ہوں کہ کیا آپ نے سنا ہے کہ رسول اللہ صلی اللہ علیہ و آلہ و سلم نے سونا پہننے سے منع فرمایا ہے معاویہ رضی اللہ تعالی عنہ کہنے لگے کہ جی ہاں۔ مقدام نے کہا کہ پھر میں تمہیں اللہ کی قسم دیتا ہوں کہ کیا تمھیں معلوم ہے کہ رسول اللہ صلی اللہ علیہ و آلہ و سلم نے ریشم پہننے سے منع فرمایا ہے معاویہ رضی اللہ تعالی عنہ نے کہا کہ جی ہاں۔ مقدام رضی اللہ تعالی عنہ نے کہا کہ میں تمہیں اللہ کی قسم دیتا ہوں کہ کیا تمہیں معلوم ہے کہ حضور اکرم صلی اللہ علیہ و آلہ و سلم نے درندہ کھالوں کے پہننے سے منع فرمایا ہے اور ان پر سوار ہونے سے بھی۔ معاویہ رضی اللہ تعالی عنہ نے کہا کہ جی ہاں۔ مقدام نے کہا کہ خدا کی قسم میں نے بیشک تمہارے گھر میں یہ سب کچھ دیکھا ہے اے معاویہ رضی اللہ تعالی عنہ۔ حضرت معاویہ رضی اللہ تعالی عنہ نے فرمایا اے مقدام رضی اللہ تعالی عنہ مجھے معلوم تھا کہ مجھے تم سے نجات نہیں ملے گی۔ خالد کہتے ہیں کہ حضرت معاویہ رضی اللہ تعالی عنہ نے حضرت مقدام رضی اللہ تعالی عنہ کے لیے اتنا مال دینے کا حکم دیا جتنا ان کے دونوں ساتھیوں کے لیے نہیں دیا تھا اور ان کے بیٹے کا حصہ دو سو دینار والوں میں رکھا۔ حضرت مقدام رضی اللہ تعالی عنہ نے وہ مال اپنے ساتھیوں میں تقسیم کر دیا۔ راوی کہتے ہیں کہ اسدی نے اپنے مال میں سے کسی کو کچھ نہیں دیا اس کی اطلاع حضرت معاویہ رضی اللہ تعالی عنہ کو پہنچی تو انہوں نے فرمایا کہ جہاں مقدام کا تعلق ہے وہ ایک سخی اور کشادہ دست انسان ہیں اور جہاں تک اسدی کا معاملہ ہے تو وہ اپنی چیز کو اچھی طرح روک کر رکھنے والا (بخیل) شخص ہے۔

مسدد، اسماعیل بن ابراہیم، یحیی بن سعید، ابو سعید، نے اپنے والد حضرت اسامہ رضی اللہ تعالی عنہ سے روایت کیا ہے کہ رسول اللہ صلی اللہ علیہ و آلہ و سلم نے درندوں کی کھالوں (کے استعمال) سے منع فرمایا ہے۔

جوتا پہننے کا بیان

محمد بن الصباح بزار، ابن ابی الزناد، موسیٰ بن عقبہ، زبیر، جابر، فرماتے ہیں کہ ہم لوگ کسی سفر میں نبی کریم صلی اللہ علیہ و آلہ و سلم کے ساتھ تھے آپ نے فرمایا کہ جوتا بہت کثرت سے پہنو اس لیے کہ آدمی ہمیشہ سوار رہتا ہے جب تک کہ جوتا پہنے ہوئے ہو۔

مسلم بن ابراہیم، ہمام، عن قتادة، انس سے روایت ہے کہ رسول اللہ صلی اللہ علیہ و آلہ و سلم کے جوتے کے دو تسمے تھے۔

محمد بن عبدالرحیم، ابراہیم بن طہمان، ابو زبیر، جابر نے فرمایا کہ رسول اللہ صلی اللہ علیہ و آلہ و سلم نے کھڑے کھڑے جوتا پہننے سے منع فرمایا ہے۔ (یہ حکم استجابی ہے کیونکہ کھڑا ہو کر پہننے میں گر نے کا اندیشہ ہے)۔

عبد اللہ بن سلمہ، مالک، ابو زناد، اعرج، ابو ہریرہ حضور اکرم صلی اللہ علیہ و آلہ و سلم سے نقل کرتے ہیں کہ آپ صلی اللہ علیہ و آلہ و سلم نے فرمایا تم میں سے کوئی ایک جوتا پہن کر نہ چلے یا تو چاہیے کہ دونوں پہنے ایک ساتھ یا دونوں اتار دے۔

ابو ولید الطیالسی، زہیر، ابو زبیر، جابر سے روایت ہے کہ رسول اللہ صلی اللہ علیہ و آلہ و سلم نے فرمایا کہ جب تم میں سے کسی کے جوتے کا تسمہ ٹوٹ جائے تو وہ ایک جوتی پہن کر نہ چلے یہاں تک کہ اپنے ٹوٹے ہوئے تسمہ کو صحیح کر لے۔ اور نہ ایک موزہ پہن کر چلے اور نہ اپنے بائیں ہاتھ سے کھانا کھائے۔

قتیبہ بن سعید، صفوان بن عیسی، عبداللہ بن ہارون، زیاد بن سعد، ابو نہیک، ابن عباس سے روایت ہے کہ آدمی جب بیٹھے تو سنت یہ ہے کہ جوتا اتار کر بیٹھے اور انہیں اپنے پہلو میں رکھ لے۔

عبد اللہ بن مسلمہ، مالک، ابو زناد، الاعرج، ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جب تم میں سے کوئی جوتا پہنے دائیں طرف سے ابتداء کرے اور جب اتارے تو بائیں طرف سے ابتداء کرے پس دایاں پیر پہلے ہو گا پہنتے وقت اور آخری ہو گا اتارے وقت۔

حفص بن عمر، مسلم بن ابراہیم ، شعبة، اشعث بن سلیم، والد، مسروق، عائشہ سے روایت ہے کہ رسول اللہ صلی اللہ علیہ و آلہ و سلم اپنے تمام امور میں دائیں طرف سے ابتداء کر نے کو حتی الامکان پسند فرماتے تھے پاکیزگی حاصل کر نے میں، کنگھا کر نے میں، جوتا پہننے میں، مسلم بن ابراہیم کہتے ہیں کہ مسواک کر نے میں، اور انہوں نے اس کا ذکر نہیں کیا کہ اپنے تمام امور میں۔ امام ابو داؤد فرماتے ہیں کہ شعبہ نے اس حدیث کو معاذ سے روایت کیا ہے اور اس میں مسواک کا تذکرہ نہیں کیا۔

نفیلی، زہیر، اعمش، ابو صالح، ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا جب تم کپڑے پہنو اور جب تم وضو کرو تو اپنے دائیں جانب سے ابتداء کرو (کپڑے پہننے میں پہلے دائیں ہاتھ میں قمیص پہنے پھر بائیں میں۔ وضو کرتے ہوئے پہلے دایاں ہاتھ دھوئے پھر بایاں۔

بستروں کا بیان

یزید بن خالد، الہمدانی ارملی، ابن وہب، ابو ہانی، ابی عبدالرحمن الحبلی، جابر، فرماتے ہیں کہ رسول اللہ صلی اللہ علیہ و آلہ و سلم نے بستروں کا ذکر کیا تو فرمایا کہ آدمی کو چاہیے کہ ایک بستر اپنے لیے رکھے ایک اپنی بیوی کے لیے ایک مہمان کے لیے اور چوتھا شیطان کے لیے (یعنی تین سے زائد رکھنا اسراف ہے لیکن اگر کسی کے ہاں زیادہ مہمان آتے ہوں تو زیادہ بستر رکھنے میں کوئی حرج نہیں)۔

احمد بن حنبل، وکیع، عبد اللہ، بن جراح، وکیع، اسرائیل، سماک، جابر نے فرمایا کہ میں رسول اللہ صلی اللہ علیہ و آلہ و سلم کے پاس ان کے گھر میں داخل ہوا تو میں نے آپ صلی اللہ علیہ و آلہ و سلم کو دیکھا کہ آپ صلی اللہ علیہ و آلہ و سلم تکیہ سے ٹیک لگائے بیٹھے ہیں عبداللہ بن الجراح نے اپنی روایت میں بائیں جانب کا بھی اضافہ کیا ہے کہ اپنی بائیں جانب تکیہ لگائے تشریف فرما تھے۔ امام ابو داؤد نے فرمایا کہ اسحاق بن منصور نے اسرائیل سے بھی یہی روایت کیا ہے اور اس میں بائیں جانب بھی روایت کیا ہے۔

ہناد بن سری، وکیع اسحاق بن سعید، عمر قرشی، والد ابن عمر سے روایت ہے کہ انہوں نے اہل یمن کے بعض رفیقوں کو (جو ان کے ساتھ سفر کے ساتھی تھے) دیکھا کہ ان کے بسترے چمڑے کے تھے تو ابن عمر رضی اللہ تعالی عنہ نے فرمایا کہ جو شخص یہ چاہے کہ حضور اکرم صلی اللہ علیہ و آلہ و سلم کے صحابہ رضی اللہ تعالی عنہم سے زیادہ مشابہت دیکھے تو ان کو دیکھ لے۔

ابن سرح، سفیان، ابن المنکدر سے روایت ہے کہ رسول اللہ صلی اللہ علیہ و آلہ و سلم نے مجھ سے فرمایا کہ تم لوگوں نے نمدے (بیٹھنے کی مسندیں) بنا لیے۔ میں نے عرض کیا کہ ہمارے لیے نمدے کہاں ہیں؟ فرمایا کہ عنقریب تمہیں نمدے ملیں گے۔

عثمان بن ابو شیبہ، احمد بن منیع، ابو معاویہ، ہشام بن عروة، والد، عائشة رضی اللہ عنہا  سے روایت ہے کہ وہ فرماتی ہیں کہ رسول اللہ صلی اللہ علیہ و آلہ و سلم کا تکیہ جس پر رات کو آپ سویا کرتے تھے وہ چمڑے کا تھا جو کھجور کی چھال سے بھرا ہوا تھا۔

ابو توبہ، سلیمان، ابن حیان، ہشام، والد، عائشہ فرماتی ہیں کہ حضور اکرم صلی اللہ علیہ و آلہ و سلم کا بستر چمڑے کا تھا جس میں کھجور کی چھال بھری ہوئی تھی۔

مسدد، یزید، زریع، خالد، حذا، ابو قلا بة، زینب بنت ام سلمہ، فرماتی ہیں کہ ان کا بستر حضور اکرم صلی اللہ علیہ و آلہ و سلم کی مسجد کے بالکل مقابل تھا۔

پردے لٹکانے کا بیان

عثمان بن ابو شیبہ، ابن نمیر، فضیل بن غزوانی، نافع، عبداللہ بن عمر سے روایت ہے کہ نبی کریم صلی اللہ علیہ و آلہ و سلم حضرت فاطمہ رضی اللہ تعالی عنہ کے گھر تشریف لائے تو ان کے دروازہ پر ایک پردہ لٹکایا ہوا دیکھا تو گھر میں داخل نہیں ہوئے اور واپس ہو گئے۔ ابن عمر رضی اللہ تعالی عنہ فرماتے ہیں کہ ایسا بہت ہی کم ہوتا تھا کہ آپ صلی اللہ علیہ و آلہ و سلم گھر میں جائیں مگر یہ کہ حضرت فاطمہ کو پوچھتے تھے (لیکن اس مرتبہ ایسا نہیں ہوا) جب حضرت علی رضی اللہ تعالی عنہ گھر میں داخل ہوئے تو حضرت فاطمہ نے ان کو غمگین دیکھا فرمایا کہ تمہیں کیا ہوا ہے؟ وہ کہنے لگے حضور اکرم صلی اللہ علیہ و آلہ و سلم تشریف لائے تھے لیکن گھر میں داخل نہیں ہوئے پس حضرت علی حضور اکرم صلی اللہ علیہ و آلہ و سلم کے پاس تشریف لے گئے اور فرمایا کہ یا رسول اللہ صلی اللہ علیہ و آلہ و سلم فاطمہ رضی اللہ تعالی عنہ کو بڑی شاق گزری یہ بات کہ آپ صلی اللہ علیہ و آلہ و سلم آئے اور ان کے گھر میں تشریف نہیں لائے آپ نے فرمایا کہ میرا اور دنیا کا کیا تعلق اور نقش و نگار اور میرا کیا تعلق ہے؟ حضرت علی رضی اللہ تعالی عنہ فاطمہ کے پاس گئے اور انہیں رسول اللہ صلی اللہ علیہ و آلہ و سلم کے فرمان کے بارے میں بتلایا انہوں نے کہا کہ حضور اکرم صلی اللہ علیہ و آلہ و سلم سے کہیے کہ آپ مجھے کیا حکم دیتے ہیں اس پردہ کے بارے میں حضور اکرم صلی اللہ علیہ و آلہ و سلم نے فرمایا کہ فاطمہ سے کہہ دے کہ اسے بنی فلاں کے پاس بھیج دو۔

واصل بن عبدالاعلی اسدی، ابن فضیل، اپنے والد سے یہی حدیث روایت کرتے ہیں انہوں نے فرمایا کہ وہ پردہ منقش تھا۔

جس کپڑے میں صلیب بنی ہو اس کا کیا حکم ہے

موسیٰ بن اسما عیل، ابان، یحیی، عمران بن حطان، عائشہ، فرماتی ہیں کہ رسول اللہ صلی اللہ علیہ و آلہ و سلم کے گھر میں کوئی ایسی چیز نہیں چھوڑتے تھے جس میں صلیب کی شکل وغیرہ ہو مگر اسے توڑ ڈالتے تھے۔ (تا کہ نصاریٰ کے ساتھ مشابہت نہ ہو)۔

تصاویر کا بیان

حفص بن عمر، شعبہ، علی بن مدرک، ابی زرعہ، ابن عمر، جریر، عبد اللہ، بن یحیی، حضور اکرم صلی اللہ علیہ و آلہ و سلم سے نقل فرماتے ہیں کہ آپ نے فرمایا: ملائکہ (رحمت) اس گھر میں داخل نہیں ہوتے جس میں تصویر ہو، نہ کتے والے گھر میں اور نہ جبنی والے گھر میں

وہب بن بقیة، خالد، سہیل، ابن ابو صالح، سعید بن یسار انصاری، زید بن خالد، فرماتے ہیں کہ میں نے رسول اللہ صلی اللہ علیہ و آلہ و سلم کو یہ فرماتے ہوئے سنا کہ فرشتے اس گھر میں داخل نہیں ہوتے جس میں کتا ہو یا کوئی مورتی ہو۔ زید بن خالد الجہنی نے سعید بن یسار سے کہا کہ میرے ساتھ ام المومنین بیشک حضرت ابو طلحہ رضی اللہ تعالی عنہ انصاری نے ہم سے حضور اکرم صلی اللہ علیہ و آلہ و سلم کی اس طرح حدیث بیان کی ہے؟ تو کیا آپ نے حضور اکرم صلی اللہ علیہ و آلہ و سلم سے کبھی اس کا تذکرہ سنا ہے؟ فرمایا کہ نہیں لیکن میں عنقریب تم سے ایک حدیث بیان کروں گی جو میں نے حضور صلی اللہ علیہ و آلہ و سلم کا عمل دیکھا کہ حضور اکرم صلی اللہ علیہ و آلہ و سلم کسی سفر میں نکلے، میں آپ کی واپسی کی منتظر تھی میں نے اپنا ایک پردہ لیا اور اسے بطور پردہ کے دروازہ کی چوڑائی میں لگا دیا جب حضور اکرم صلی اللہ علیہ و آلہ و سلم تشریف لائے تو میں نے آپ کا استقبال کیا میں نے کہا کہ السلام علیک یا رسول اللہ۔ حضور اکرم صلی اللہ علیہ و آلہ و سلم نے گھر پر نظر دوڑائی تو پردہ دیکھا پس میری کسی بات کا جواب نہیں دیا اور میں نے آپ کے چہرہ مبارک پر ناگواری دیکھ لی۔ حضور اکرم صلی اللہ علیہ و آلہ و سلم پردہ کے قریب آئے اور اسے کھینچ ڈالا، پھر فرمایا کہ اللہ تعالی نے ہمیں جو مال عطا کیا ہے تو اس میں ہمیں یہ حکم نہیں دیا کہ ہم پتھروں اور اینٹوں کو کپڑے پہنائیں حضرت عائشہ رضی اللہ تعالی عنہ کہتی ہیں کہ میں نے اسے کاٹ دیا اور اس کے دو تکیے بنا لیے اور ان کے درمیان کھجور کی چھال بھر دی تو اس عمل پر حضور اکرم صلی اللہ علیہ و آلہ و سلم نے مجھ پر اس کے بارے میں برا نہ مانا۔

عثمان بن ابو شیبہ، جریر، سہیل سے اسی طرح کی روایت مروی ہے زید بن خالد نے کہا کہ میں نے عرض کیا اے والدہ، بیشک حضور اکرم صلی اللہ علیہ و آلہ و سلم نے مجھ سے یہ بیان کیا ہے اور اس میں یہ بھی فرمایا کہ سعید بن یسار بنی نجار کے آزاد کردہ غلام تھے۔

قتیبہ بن سعید، لیث، بکیر، بسربن سعید ، زید بن خالد، ابی طلحہ، نے فرمایا کہ رسول اللہ نے فرمایا بیشک (رحمت کے) فرشتے تصویر والے گھر میں داخل نہیں ہوتے۔ بسر کہتے ہیں کہ پھر زید بن خالد بیمار ہوئے تو ہم نے ان کی عیادت کی تو ان کے گھر کے دروازہ پر تصویر والا پردہ پڑا ہوا پایا۔ میں نے عبید اللہ الخولانی سے جو کہ ام المومنین حضرت میمونہ رضی اللہ تعالی عنہ زوجہ رسول اللہ صلی اللہ علیہ و آلہ و سلم کے سوتیلے بھائی تھے کہا کہ کیا زید نے ہمیں پہلے روز تصویر والی حدیث نہیں بتلائی تھی؟ عبید اللہ نے کہا کیا سوائے ان نقش و نگار کے جو کپڑے پر ہوں۔

حسن بن صباح اسماعیل بن عبدالکریم، ابرا ہیم سے روایت ہے کہ نبی کریم صلی اللہ علیہ و آلہ و سلم نے فتح مکہ کے زمانہ میں حضرت عمر رضی اللہ تعالی عنہ بن خطاب کو حکم دیا کہ اور وہ بطحاء میں تھے کہ وہ کعبہ مشرفہ میں جائیں اور اس میں جو تصویر ہو اسے مٹا دیں۔ پس حضور اکرم صلی اللہ علیہ و آلہ و سلم جب تک کہ اس میں سے ہر تصویر مٹا نہیں دی گئی اس میں داخل نہیں ہوئے۔

احمد بن صالح، ابن وہب، یونس ، ابن شہاب، ابن سباق فرماتے ہیں کہ مجھے ام المومنین حضرت میمونہ رضی اللہ تعالی عنہ نے بتلایا کہ حضور اکرم صلی اللہ علیہ و آلہ و سلم نے فرمایا کہ بیشک جبرائیل نے مجھ سے وعدہ فرمایا ہے کہ آج کی رات مجھ سے ملاقات کریں گے لیکن انہوں نے مجھ سے ملاقات نہیں کی۔ پھر حضور اکرم صلی اللہ علیہ و آلہ و سلم کے دل میں خیال آیا کہ ہمارے بستر کے نیچے ایک کتے کا پلا ہے پس اس کے لیے نکالنے حکم دیا چنانچہ اسے نکالا گیا پھر آپ نے اپنے دست مبارک پر پانی لیا اور پلے کی جگہ پر چھڑک دیا۔ پس جب جبرائیل علیہ السلام نے حضور اکرم صلی اللہ علیہ و آلہ و سلم سے ملاقات فرمائی تو کہا کہ ہم ایسے گھر میں داخل نہیں ہوتے جس میں کتا ہو اور نہ تصویر والے گھر میں صبح کو حضور اکرم صلی اللہ علیہ و آلہ و سلم نے کتوں کے قتل کا حکم دے دیا یہاں تک کہ حضور نے کھیت کی حفاظت کے لیے کتے کو مار نے کا حکم دیا اور بڑے کھیت کی حفاظت والے کتے کو چھوڑ دینے کا حکم دیا۔

ابو صالح، محبوب بن موسی، ابو اسحاق قرازی، یونس بن ابو اسحاق، مجاہد، ابو ہریرہ فرماتے ہیں کہ نبی کریم صلی اللہ علیہ و آلہ و سلم نے فرمایا کہ اے جبرائیل میرے پاس آئے اور مجھ سے کہا کہ گزشتہ رات آپ کے پاس آیا تھا پس مجھے داخل ہونے سے کسی نے نہیں روکا مگر یہ کہ دروازہ پر مورتیاں بنی تھی اور گھر میں تصویروں سے منقش پردہ کا کپڑا تھا۔ اور گھر میں کتا بھی تھا پس آپ گھر میں موجود تصاویر کے تو سر کاٹنے کا حکم دیجیے تو وہ درخت کی طرح ہو جائیں گے (بے جان) اور پردہ کے بارے میں حکم دیں کہ اسے کاٹ دیا جائے پس اس میں دو مسندیں بنا لی جائیں بیٹھنے کے لیے جو روندی جائے اور کتے کو باہر نکالنے کا حکم دیا پس حضور اکرم صلی اللہ علیہ و آلہ و سلم نے ایسا ہی کیا جبکہ کتا حضرت حسن رضی اللہ تعالی عنہ اور حضرت حسین رضی اللہ تعالی عنہ کا تھا جو ان کے پلنگ کے نیچے تھا پس اس کے بارے میں حکم دیا گیا تو اسے نکال دیا گیا۔




کنگھی کر نے کا بیان

کنگھی کر نے کا بیان

مسدد، یحیی، ہشام بن سعید، حسان، حسن، عبداللہ بن مغفل سے روایت ہے کہ رسول اللہ صلی اللہ علیہ و آلہ و سلم نے کنگھی کر نے سے منع فرمایا ہے الا یہ کہ ایک روز چھوڑ کر کی جائے۔

حسن بن علی، یزیدالمازنی، جریری، عبداللہ بن بریدہ سے روایت ہے کہ حضور اکرم صلی اللہ علیہ و آلہ و سلم کے صحابہ رضی اللہ تعالی عنہ میں سے ایک شخص نے فضالہ بن لبید کی طرف رخت سفر باندھا اور وہ مصر میں تھے پس وہ ان کے پاس آئے اور فرمایا کہ بہرحال میں آپ کے پاس آپ کی زیارت کے واسطے نہیں آیا بلکہ میں نے اور آپ نے حضور اکرم صلی اللہ علیہ و آلہ و سلم سے ایک حدیث سنی تھی مجھے یہ امید ہے کہ اس کے بارے میں آپ کو علم ہو گا انہوں نے کہا وہ کیا ہے؟ فرمایا کہ فلاں فلاں حدیث (بہرحال اس کے بعد) اس صحابی رضی اللہ تعالی عنہ نے فضالہ رضی اللہ تعالی عنہ سے کہا کہ کیا ہوا کہ میں تمہیں بکھرے بالوں میں دیکھ رہا ہوں جبکہ تم اس خطہ زمین کے حاکم بھی ہو فضالہ رضی اللہ تعالی عنہ نے فرمایا کہ بیشک حضور کریم صلی اللہ علیہ و آلہ و سلم ہمیں بہت زیادہ تعیش اور خوشحالی سے منع فرماتے تھے پھر ان صحابی نے کہا کہ مجھے کیا ہوا کہ میں آپ (کے پیروں) پر جوتے نہیں دیکھ رہا؟ فضالہ نے فرمایا کہ نبی کریم صلی اللہ علیہ و آلہ و سلم نے ہمیں حکم فرمایا تھا کہ کبھی کبھار ننگے پیر بھی چلا کرو۔

نفیلی، محمد بن سلمہ، محمد بن اسحاق، عبداللہ بن ابو امامہ، عبداللہ بن کعب، حضرت ابو امامہ رضی اللہ تعالی عنہ فرماتے ہیں کہ صحابہ کرام نے ایک روز حضور اکرم صلی اللہ علیہ و آلہ و سلم کے سامنے دنیا کا تذکرہ کیا تو رسول اللہ صلی اللہ علیہ و آلہ و سلم نے فرمایا کہ کیا تم نہیں سنتے؟ کیا تم نہیں سنتے؟ کہ زیب و زینت ترک کرنا، پراگندہ رہنا یہ ایمان کی دلیل ہے ترک زینت ایمان کی دلیل ہے یعنی خشک اور سادہ زندگی گزارنا۔

خوشبو کا استعمال مستحب ہے

نصربن علی، ابو محمد، شیبان بن عبدالرحمن، عبداللہ مختار، موسیٰ بن انس، انس فرماتے ہیں کہ رسول اللہ صلی اللہ علیہ و آلہ و سلم کے پاس سکہ (مجموعہ خوشبویات) تھا جس سے آپ خوشبو لگایا کرتے تھے۔

بالوں کو درست رکھنا

سلیمان بن دواؤد مہری، ابن وہب، زناد، سہیل بن ابو صالح سے روایت ہے کہ رسول اللہ صلی اللہ علیہ و آلہ و سلم نے فرمایا جس شخص کے بال ہوں (ڈاڑھی یا سر کے) اسے چاہیے کہ ان کا اکرام کرے۔

عورتوں کو مہندی لگانا کیسا ہے

عبید اللہ بن عمر، یحیی بن سعید، علی بن مبارک سے روایت ہے کہ ایک عورت نے حضرت عائشہ رضی اللہ تعالی عنہ سے مہندی کے خضاب کے بارے میں دریافت کیا تو فرمایا کہ اس میں کوئی حرج نہیں کہ لیکن میں اسے ناپسند کرتی ہوں کیونکہ میرے محبوب صلی اللہ علیہ و آلہ و سلم اس کی بو کو ناپسند فرماتے تھے۔

مسلم بن ابراہیم ، غبطہ بنت عمر، مجاشعیہ، ام حسن سے روایت ہے کہ ہند بنت عتبہ نے کہا کہ اے اللہ کے نبی صلی اللہ علیہ و آلہ و سلم مجھے بیعت کر لیجیے۔ حضور اکرم صلی اللہ علیہ و آلہ و سلم نے فرمایا میں تجھے بیعت نہیں کروں گا یہاں تک کہ تو اپنی دونوں ہتھیلیوں کو بدل دے گویا کہ وہ کسی درندے کی ہتھیلیاں ہیں۔ (مقصد یہ ہے کہ بالکل عورتوں کے ہاتھ لگتے ہی نہیں کچھ مہندی یا زیور سے آراستہ کرو تاکہ مردوں کے ہاتھ سے مشابہت ختم ہو جائے۔ یہاں یہ بھی یاد رہے کہ حضور اکرم صلی اللہ علیہ و آلہ و سلم بیعت میں عورتوں کا ہاتھ اپنے ہاتھ میں نہیں لیتے تھے بلکہ الفاظ کہلوا دیتے تھے۔ )

محمد بن محمد الصوری، خالد بن عبد اللہ، عبدالرحمن، مطیع بن میمون، صفیہ بنت عصمہ، حضرت عائشہ رضی اللہ تعالی عنہ فرماتی ہیں کہ ایک عورت نے پردہ کی اوٹ سے اشارہ کیا اس کے ہاتھ میں حضور اکرم صلی اللہ علیہ و آلہ و سلم کے نام خط تھا۔ رسول اللہ صلی اللہ علیہ و آلہ و سلم نے اس کا ہاتھ پکڑ لیا اور فرمایا کہ مجھے معلوم نہیں کہ کسی مرد کا ہاتھ ہے یا عورت کا؟ وہ کہنے لگی کہ عورت کا ہاتھ ہے فرمایا کہ اگر تو عورت ہوتی تو ضرور اپنے ہاتھوں کی انگلیوں کو مہندی کے ساتھ متغیر کر دیتی۔

دوسرے کے بالوں کو اپنے سر میں لگانا ناجائز ہے

عبد اللہ بن مسلمہ، مالک، والد، ابن شہاب، حمید بن عبدالرحمن سے روایت ہے کہ انہوں نے حضرت معاویہ رضی اللہ تعالی عنہ سے حج کے روز سنا اور وہ منبر پر تھے انہوں نے ایک گچھا بالوں کا جو دربان کے ہاتھ میں تھا لیا کہہ رہے تھے کہ اے اہل مدینہ تمہارے علماء کہاں ہیں؟ میں نے رسول اللہ صلی اللہ علیہ و آلہ و سلم سے سنا ہے کہ آپ اس جیسے سے منع فرماتے تھے۔ اور آپ فرمایا کرتے تھے کہ بیشک بنی اسرائیل اس وقت ہلاک ہوئے جب ان کی عورتوں نے یہ بنانا شروع کیے۔

احمد بن حبنل، مسدد، یحیی، عبید اللہ، نافع سے روایت ہے کہ حضور اکرم صلی اللہ علیہ و آلہ و سلم نے وگ لگانے (دوسرے کے بالوں کو جوڑنے والی) جڑوانے والی، جسم گودنے والی اور جسم گدوانے والی عورت پر لعنت فرمائی ہے۔

محمد بن عیسی، عثمان بن ابی شیبہ ، جریر، منصور، ابراہیم، علقمہ سے روایت ہے کہ حضرت عبداللہ بن مسعود رضی اللہ تعالی عنہ نے فرمایا کہ اللہ تعالی لعنت فرمائے جسم گودنے والی اور گدوانے والی عورتوں پر۔ محمد بن عیسیٰ نے اپنی روایت میں سر کے بالوں میں دوسرے بال جوڑنے والی پر بھی لعنت کرے، کا اضافہ کیا ہے۔ اوعثمان بن ابراہیم نے اپنی روایت میں بال اکھیڑنے والی، بھی بیان کی ہیں پھر آگے دونوں متفق ہیں کہ فرمایا کہ اللہ لعنت فرمائے ان عورتوں پر جو اپنے دانتوں کو کشیدہ کرتی ہیں خوبصورتی کیلیے۔ جو اللہ کی تخلیق کو تبدیل کرتی ہیں راوی کہتے ہیں کہ ابن مسعود رضی اللہ تعالی عنہ کے اس فرمان کی اطلاع بنی اسد کی ایک عورت کو پہنچ گئی جسے ام یعقوب کہا جاتا تھا عثمان بن ابراہیم نے اپنی روایت میں یہ بھی کہا کہ وہ قرآن کریم پڑھا کرتی تھی پھر آگے دونوں متفق ہیں تو وہ ابن مسعود رضی اللہ تعالی عنہ کے پاس آئی اور کہنے لگی کہ مجھے آپ کے حوالے سے یہ بات پہنچی ہے کہ آپ جسم گودنے والی، گدوانے والی، سر کے بالوں میں دوسرے کے بال کو جوڑنے والی اور بالوں کو اکھیڑ نے والی اور دانتوں کو خوبصورتی کے لیے کشیدہ کر نے والی عورتیں، اور جو اللہ کی تخلیق میں تبدیل و ترمیم کرتی ہیں لعنت کی ہے ابن مسعود رضی اللہ تعالی عنہ نے فرمایا کہ مجھے کیا مانع ہے کہ میں اسے لعنت نہ کروں جسے رسول اللہ صلی اللہ علیہ و آلہ و سلم نے لعنت فرمائی اور وہ اللہ کی کتاب میں بھی ہے وہ عورت کہنے لگی کہ بیشک میں نے قرآن کے دونوں گتوں کے درمیان (یعنی پورا قرآن) پڑھا ہے لیکن مجھے تو یہ کہیں بھی نہ ملی۔ ابن مسعود رضی اللہ تعالی عنہ نے فرمایا خدا کی قسم اگر تو صحیح معنوں میں اسے پڑھتی تو ضرور پا لیتی پھر انہوں نے یہ آیت پڑھی (اور جو تمہیں رسول دیا کریں وہ لے لیا کرو اور جس سے روک دیں اس سے رک جایا کرو) وہ کہنے لگی کہ میں نے ان میں بعض باتیں آپ کی اہلیہ کی بھی دیکھی ہیں آپ نے فرمایا کہ اچھا جاؤ اور دیکھو پس وہ گھر میں داخل ہوئی پھر باہر نکلی تو کہا کہ میں نے نہیں دیکھا ابن مسعود رضی اللہ تعالی عنہ نے فرمایا کہ اگر ایسا ہوتا تو وہ ہمارے ساتھ نہ ہوتی۔

ابن سرح، وہب، اسامہ، ابان بن صالح، مجاہد بن جبیریر ابن عباس، نے فرمایا کہ دوسرے کے بالوں کو جوڑنے والی اور جڑوانے والی، بال اکھاڑنے والی اور اکھڑوانے والی اور جسم کو بغیر کسی بیماری کے گودنے والی اور گدوانے والی عورت پر لعنت کی گئی ہے امام ابو داؤد فرماتے ہیں کہ واصلہ کی تفسیر یہ ہے کہ وہ عورت جو کسی عورت کے بال میں بال جوڑے اور مستوصلہ جو یہ کام کروائے اور نامصہ وہ عورت جو ابرو کے بال اسے باریک کر نے کے لیے اکھاڑے اور وہ متنمصہ وہ عورت جو یہ کام کروائے اور واشمہ وہ عورت جو اپنے چہرے میں نشانات لگائے سرمہ سے یا کسی سیاہی سے اور مستوشمہ وہ عورت جو یہ کام کروائے۔ امام ابو داؤد فرماتے ہیں کہ احمد بن حنبل فرمایا کرتے تھے کہ بالوں کو باندھنے میں کوئی حرج نہیں (سمیٹنے کے لیے)۔

خوشبو کو واپس نہ کرے

حسن بن علی و ہارون بن عبداللہ المعنی، ابو عبدالرحمن، سعید بن ابو ایوب، عبید اللہ بن جعفر، ابو ہریرہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ جس شخص کو خوشبو پیش کی جائے تو اسے واپس نہ کرے کیونکہ وہ پاکیزگی والی اور ہلکے بوجھ والی ہے۔

باہر نکلنے کے لیے عورت کا خوشبو لگانے کا بیان

مسدد، یحیی، ثابت، عمارہ، غنیم بن قیس، ابی موسیٰ حضور اکرم صلی اللہ علیہ و آلہ و سلم سے روایت کرتے ہیں کہ آپ نے فرمایا کہ جب عورت خوشبو لگائے اور پھر وہ کسی قوم پر گذرے تاکہ وہ اس کی خوشبو پالیں تو وہ ایسی ویسی ہے بہت سخت لفظ کہا۔

محمد بن کثیر، سفیان بن عاصم، عبید اللہ، عبید اللہ مولی ابی رہم، ابو ھریرہ سے روایت ہے کہ انہیں ایک عورت ملی جس میں سے خوشبو آ رہی تھی اور اس کا دامن ہوا سے اڑ رہا تھا تو ابو ہریرہ رضی اللہ تعالی عنہ نے اس سے کہا کہ اے جبار (اللہ) کی بندی تو مسجد سے آئی ہے وہ کہنے لگی کہ ہاں۔ اور خوشبو لگائی ہوئی ہے؟ کہنے لگی جی ہاں۔ فرمایا کہ میں نے اپنے حبیب ابو قاسم صلی اللہ علیہ و آلہ و سلم کو یہ فرماتے ہوئے سنا کہ جو عورت اسی مسجد کے لیے خوشبو لگا کر نکلے اس کی نماز قبول نہیں ہوتی یہاں تک کہ وہ واپس لوٹ جائے اور غسل کرے، غسل جنابت (جیسا)۔

نفیلی و سعید بن منصور، عبداللہ بن محمد، ابو علقمہ، یزید بن حفصہ، بسر بن سعید، نے فرمایا کہ رسول اللہ صلی اللہ علیہ و آلہ و سلم نے فرمایا کہ ہر وہ عورت جو دھونی (کافور، عود وغیرہ کی) لے تو وہ ہمارے ساتھ عشاء کی نماز میں شامل نہ ہو۔ ابن نفیل کہتے ہیں کہ عشاء آخرة۔

مردوں کے لیے خلوق کا استعمال کیسا ہے؟

موسیٰ بن اسماعیل، حماد، عطاء خراسانی، یحیی بن یعمر، عمار بن یاسر، فرماتے ہیں کہ ایک رات میں اپنے گھر والوں کے پاس آیا میرے دونوں ہاتھ پھٹ چکے تھے، تو گھر والوں نے زعفران کا خلوق (خوشبو) میرے لگا دیا۔ صبح کو میں رسول اللہ صلی اللہ علیہ و آلہ و سلم کے پاس حاضر ہوا میں نے آپ کو سلام کیا تو آپ نے جواب نہیں دیا اور نہ ہی مجھے مرحبا کہا اور فرمایا کہ جاؤ اور اس خوشبو کو دھو کر اپنے سے دور کرو پس میں گیا اور میں نے اسے دھو دیا پھر واپس آیا اس حال میں کہ اس کا ایک دھبہ مجھ پر باقی رہ گیا تھا میں نے سلام کیا تو اس کا جواب نہیں دیا اور نہ ہی مرحبا کہا اور فرمایا کہ جاؤ اور اسے دھو ڈالو میں گیا اور اسے دھو دیا پھر واپس آیا اور سلام کیا تو آپ نے جواب دیا اور مرحبا کہا اور فرمایا کہ فرشتے کافر کے جنازے پر خیر اور بھلائی لے کر نہیں آتے اور نہ ہی زعفران میں لتھڑے ہوئے شخص کے پاس اور نہ ہی جنبی شخص کے پاس خیر لے کر آتے ہیں اور آپ نے جو جنبی کو کھانے پینے اور سونے کی اجازت دی ہے اس بات کی اجازت دی کہ وضو کر کے یہ کام کر سکتا ہے۔

نصر بن علی، محمد بن بکر، ابن جریح، عمر بن عطاء، ابو حوارنہ، یحیی بن عمر، حضرت عمار رضی اللہ تعالی عنہ بن یاسر سے یہی حدیث ذرا سے فرق کے ساتھ منقول ہے لیکن پہلی روایت زیادہ مکمل ہے اس میں غسل کا تذکرہ ہے عمر بن عطاء (جو راوی ہیں اس حدیث کے) کہتے ہیں کہ میں نے یحیی بن یعمر سے کہا کہ وہ لوگ خوشبو لگاتے وقت حالت احرام میں تھے؟ فرمایا کہ نہیں بلکہ سب مقیم تھے۔

زہیر بن حرب اسدی، ابو جعفر رازی، ربیع بن انس، اپنے دادا، اور نانا سے روایت کرتے ہیں کہ وہ دونوں کہتے ہیں کہ ہم نے حضرت ابو موسیٰ اشعری کو یہ فرماتے ہوئے سنا کہ رسول اللہ صلی اللہ علیہ و آلہ و سلم نے فرمایا اللہ تعالی اس شخص کی نماز قبول نہیں فرماتے جس کے جسم میں ذرا سی بھی خلوق لگی ہوئی ہو۔ امام ابو داؤد فرماتے ہیں کہ ربیع بن انس کے دادا و نانا کے نام زید اور زیاد تھے۔

مسدد، حماد بن زید، اسماعیل بن ابراہیم ، عبدالعزیزبن صہیب، انس سے روایت ہے کہ رسول اللہ صلی اللہ علیہ و آلہ و سلم نے مردوں کو زعفران لگانے سے منع فرمایا ہے۔ اسماعیل بن ابراہیم نے اپنی روایت میں یہ کہا ہے کہ حضور اکرم صلی اللہ علیہ و آلہ و سلم نے منع فرمایا اس بات سے کہ کوئی مرد زعفران لگائے۔

ہارون عبد اللہ، عبدالعزیز، عبداللہ اویسی، سلیمان بن بلال، ثور بن زید، حضرت عمار رضی اللہ تعالی عنہ بن یاسر سے روایت ہے کہ رسول اللہ صلی اللہ علیہ و آلہ و سلم نے فرمایا کہ تین آدمی ہیں جن کے قریب فرشتے نہیں جاتے۔ مردار کافر کی لاش پر، زعفران ملی خوشبو میں لتھڑے ہوئے شخص کے پاس اور جنبی کے پاس۔ الایہ کہ وہ جنبی وضو کرے کم ازکم۔ (غسل میں اگر دیر ہو تو بغیر وضو کے جنبی کو نہیں رہنا چاہیے)۔

ایوب بن محمد رقی، عمر بن ایوب، جعفر بن برقان، ثابت بن حجاج، ولید، فرماتے ہیں کہ جب اللہ کے نبی صلی اللہ علیہ و آلہ و سلم نے مکہ مکرمہ فتح فرمایا تو اہل مکہ اپنے بچوں کو حضور اکرم صلی اللہ علیہ و آلہ و سلم کے پاس لانے لگے، حضور اکرم صلی اللہ علیہ و آلہ و سلم ان کے لیے برکت کی دعا فرماتے اور ان کے سروں پر ہاتھ پھیرتے۔ ولید کہتے ہیں کہ مجھے آپ کے پاس لے جایا گیا اور مجھ پر خلوق لگی ہوئی تھی پس حضور اکرم صلی اللہ علیہ و آلہ و سلم نے خلوق کی وجہ سے مجھے ہاتھ نہیں لگایا۔

عبید اللہ بن عمر، میسرہ، حماد، زید، سلم، ، العلوی، انس، مالک، فرماتے ہیں کہ ایک شخص رسول اللہ کے پاس حاضر ہوا اس کے اوپر زردی کا اثر تھا زعفران کی اور رسول اللہ صلی اللہ علیہ و آلہ و سلم کسی شخص کے سامنے ہونے پر اگر کوئی ناگوار بات دیکھتے تو بہت کم اس کے سامنے بیان کرتے تھے جب باہر نکل گیا تو فرمایا کہ کاش تم اس کو حکم دیتے کہ وہ اسے دھو ڈالے اپنے سے۔

بال رکھنے کا بیان

عبد اللہ بن مسلمہ، محمد بن سلیمان انباری، وکیع، سفیان، ابو اسحاق، براء فرماتے ہیں کہ میں نے کسی لمبے بال والے کو سرخ جوڑے میں رسول اللہ صلی اللہ علیہ و آلہ و سلم سے زیادہ حسین نہیں دیکھا، محمد بن سلیمان نے اس میں اضافہ کیا۔ کہ حضور کے بال آپ صلی اللہ علیہ و آلہ و سلم کے کندھوں کو جا لگتے تھے امام ابو داؤد فرماتے ہیں کہ اسی طرح اسرائیل نے ابو اسحاق سے روایت کیا ہے کہ کندھوں تک لگتے تھے اور شعبہ نے کہا ہے کہ حضور اکرم صلی اللہ علیہ و آلہ و سلم کے بال مبارک کانوں کی لو تک پہنچے ہوئے تھے۔

مخلد بن خالد، عبدالرزاق، معمر، ثابت، انس، فرماتے ہیں کہ حضور اکرم صلی اللہ علیہ و آلہ و سلم کے بال مبارک ان کے کانوں کی لو تک تھے۔

مسدد، اسما عیل، حمید، انس بن مالک، فرماتے ہیں کہ رسول اللہ کے بال مبارک کانوں کے نصف تک تھے۔

ابن نفیل، عبدالرحمن، ابو زناد، ہشام، عروہ، والد، عائشہ فرماتی ہیں کہ حضور اکرم صلی اللہ علیہ و آلہ و سلم کے بال مبارک وفرہ سے زیادہ اور جمہ سے کم تھے۔

حفص بن عمر، شعبہ، ابی اسحاق، براء سے روایت ہے کہ حضور اکرم صلی اللہ علیہ و آلہ و سلم کے موئے مبارک کانوں کے نرم حصے تک تھے۔

مانگ نکالنے کا بیان

موسیٰ بن اسماعیل، ابراہیم ، سعد، ابن شہاب، عبید اللہ بن عبید اللہ بن عطبہ، ابن عباس، فرماتے ہیں کہ اہل کتاب اپنے بالوں کو لٹکا کر رکھتے تھے کنگھا نہیں کرتے تھے نہ مانگ نکالتے تھے اور مشرکین اپنے سروں میں مانگ نکالا کرتے تھے اور رسول اللہ صلی اللہ علیہ و آلہ و سلم کو اہل کتاب کی موافقت ایسے امور میں جن کے بارے میں اللہ تعالی کی طرف سے کوئی واضح حکم نہیں دیا جاتا تھا پسند تھی چنانچہ رسول اللہ صلی اللہ علیہ و آلہ و سلم نے بالوں کو لٹکانا شروع کر دیا لیکن پھر (کسی وجہ سے) مانگ نکالنے لگے بعد میں۔

یحیی بن خلف، عبدالاعلی، محمد، ابن اسحاق، محمد بن جعفر، الزبیر، عروہ، عائشہ رضی اللہ عنہا  فرماتی ہیں کہ جب میں رسول اللہ صلی اللہ علیہ و آلہ و سلم کے سر مبارک میں مانگ نکالنا چاہتی تو میں مانگ کو حضور کے سر مبارک کے درمیان سے نکالا کرتی تھی اور آپ کی پیشانی کے بالوں کو آپ صلی اللہ علیہ و آلہ و سلم کی دونوں آنکھوں کے درمیان لٹکا دیا کرتی تھی۔

لمبے بال (زلفیں) رکھنے کا بیان

محمد بن علاء، معاویہ بن ہشام، سفیان بن عقبہ، السوانی، حمید بن خوار، سفیان الثوری، عاصم بن کلیب، فرماتے ہیں کہ میں رسول اللہ صلی اللہ علیہ و آلہ و سلم کے پاس آیا اس حال میں کہ میرے سر کے بال لمبے تھے جب رسول اللہ صلی اللہ علیہ و آلہ و سلم نے مجھے دیکھا تو فرمایا کہ دیوانگی ہے دیوانگی ہے۔ وائل بن حجر فرماتے ہیں کہ میں واپس لوٹا اور اپنے لمبے بالوں کو کاٹ ڈالا۔ پھر اگلے روز میں حضور اکرم صلی اللہ علیہ و آلہ و سلم کے پاس آیا تو فرمایا کہ بیشک میں نے تمہیں ان بالوں کی وجہ سے عیب نہیں لگایا تھا۔ اور یہ بال جو اب رکھے ہوئے ہیں زیادہ اچھے ہیں۔

مرد کے لیے بالوں کو گوندھ کر جوڑا بنانے کا حکم

نفیلی، سفیان، ابن ابو نجیح، حضرت مجاہد فرماتے ہیں کہ حضرت ام ہانی رضی اللہ تعالی عنہ فرماتی ہیں کہ نبی کریم صلی اللہ علیہ و آلہ و سلم مکہ مکرمہ میں تشریف لائے اور آپ کی چار گچھیاں تھیں بالوں کی۔ (یعنی چار حصوں میں بالوں کو تقسیم کر کے ہر حصہ کو باندھ دیا تھا۔ ممکن ہے سفر کی وجہ سے ایسا کیا ہو لیکن مرد کو عموماً چٹیا باندھنا یا جوڑا باندھنا صحیح نہیں ہے)۔

سر منڈا نے کا بیان

عقبہ بن مکر م، ابن مثنی، وہب بن جریر سے روایت ہے کہ نبی کریم صلی اللہ علیہ و آلہ و سلم نے جعفر رضی اللہ تعالی عنہ کے گھر والوں کو (جعفر رضی اللہ تعالی عنہ کی میت پر) تین دن رونے کی مہلت فرمائی ہے کہ آپ صلی اللہ علیہ و آلہ و سلم ان کے پاس آئے اور فرمایا کہ میرے بھائی پر آج کے بعد مت رونا پھر فرمایا کہ میرے بھائی کے بیٹوں کو میرے پاس بلاؤ تو ہمیں لایا گیا گویا کہ ہم پرندوں کے چھوٹے چھوٹے بچے ہوں پھر فرمایا کہ حجام کو میرے پاس لاؤ (جب وہ آگیا) تو اسے حکم دیا پس اس نے ہمارے سروں کو حلق کر دیا۔

بچوں کو دراز گیسو رکھنے کا بیان

احمد بن حنبل، عثمان بن عثمان، احمد، عمر بن نافع، حضرت عبداللہ بن عمر رضی اللہ تعالی عنہ فرماتے ہیں کہ حضور اکرم صلی اللہ علیہ و آلہ و سلم نے قزع سے منع فرمایا ہے اور قزع یہ ہے کہ بچہ کے سر کے کچھ حصہ کو مونڈ دیا جائے اور بعض بالوں کو ایسے ہی چھوڑ دیا جائے۔

موسیٰ بن اسماعیل، حماد، ایوب، نافع، حضرت ابن عمر رضی اللہ تعالی عنہ فرماتے ہیں کہ حضور اکرم صلی اللہ علیہ و آلہ و سلم نے قزع سے منع فرمایا ہے اور وہ یہ ہے کہ بچوں کے سر کو مونڈ دیا جائے اور گیسو ایسے ہی رہنے دئیے جائیں۔

احمد بن حنبل، عبدالزاق، معمر، ایوب، نافع، حضرت ابن عمر رضی اللہ تعالی عنہ فرماتے ہیں کہ حضور اکرم صلی اللہ علیہ و آلہ و سلم نے ایسے بچے کو دیکھا جس کے سر کا کچھ حصہ مونڈ دیا گیا تھا اور بعض حصہ کو چھوڑ دیا تو حضور نبی کریم صلی اللہ علیہ و آلہ و سلم نے انہیں اس کام سے منع فرمایا اور فرمایا کہ یا تو سارا مونڈو یا سارا چھوڑ دو۔

بچوں کو لمبے بال رکھنے کی اجازت کا بیان

محمد بن علاء، زید بن الحباب، میمون بن عبد اللہ، ثابت بنانی، حضرت انس بن مالک رضی اللہ تعالی عنہ فرماتے ہیں کہ میرے گیسو لمبے تھے تو میری والدہ کہتی تھیں کہ میں انہیں کاٹوں گی کیونکہ رسول اللہ صلی اللہ علیہ و آلہ و سلم اسے کھینچا کرتے تھے اور اسے پکڑتے بھی تھے۔

حسن بن علی، یزید بن ہارون، الجاج بن حسان کہتے ہیں کہ ہم حضرت انس بن مالک کے پاس حاضر ہوئے میری بہن نے مجھ سے بیان کیا کہ ان دنوں میں کمسن تھا اور میری دو چٹیاں تھیں یا دو لٹیں تھیں تو انہوں نے تمہارے سر پر ہاتھ پھیرا اور دعائے برکت تمہارے واسطے فرمائی اور فرمایا کہ اسے مونڈ ڈالو یا فرمایا کہ اسے کاٹ دو کیونکہ یہ یہود کا طریقہ ہے۔

مسدد، سفیان، زہری، سعید، ابو ھریرہ سے روایت ہے کہ رسول اللہ صلی اللہ علیہ و آلہ و سلم نے فرمایا کہ فطرت پانچ چیزوں میں ہے یا فرمایا کہ پانچ چیزیں فطرت انسانی سے تعلق رکھتی ہیں۔ ایک ختنہ کرنا، زیر ناف بال کاٹنا، بغل کے بال اکھیڑنا، ناخن کاٹنا، لبیں کاٹنا۔

عبد اللہ بن مسلمہ قعنبی، مالک، ابو بکر، نافع سے روایت ہے کہ رسول اللہ صلی اللہ علیہ و آلہ و سلم نے مونچھیں گھٹانے اور ڈاڑھی بڑھانے کا حکم دیا ہے۔

مسلم بن ابراہیم ، دقیقی، ابو عمر الجوانی، انس بن مالک فرماتے ہیں کہ حضور اکرم صلی اللہ علیہ و آلہ و سلم نے ہمارے لیے زیر ناف بالوں کے کاٹنے، ناخنوں کے کاٹنے، مونچھیں کاٹنے اور بغل کے بال اکھیڑنے کے لیے وقت (میعاد) مقرر فرما دی چالیس دن میں ایک مرتبہ۔

ابن نفیل، زہیر، عبدالملک بن سلیمان، ابی زبیر، جابر، فرماتے ہیں کہ ہم لوگ ہمیشہ ڈاڑھیوں کو لٹکا رہنے دیتے سوائے حج اور عمرہ کے ابو داؤ فرماتے ہیں کہ استحداد کے معنی ہیں زیر ناف بال مونڈنا۔

سفید بال اکھاڑنے کا بیان

مسدد، یحیی، مسدد، سفیان، ابن عجلان، عمر بن شعیب، اپنے والد سے اور وہ ان کے دادا سے روایت کرتے ہیں کہ حضور اکرم صلی اللہ علیہ و آلہ و سلم نے فرمایا کہ سفید بالوں کو مت اکھاڑو کوئی مسلمان ایسا نہیں جو حالت اسلام میں بوڑھا ہو جائے مگر یہ کہ (اس کے سفید بال قیامت کے دن اس کے لیے نور بن جائیں گے اور یحیی کی روایت میں ہے کہ اس کے سفید بالوں کے صلہ میں اللہ تعالی اس کے لیے ایک نیکی لکھ دیتے ہیں اور ایک گناہ معاف فرما دیتے ہیں۔

خضاب لگانے کا بیان

مسدد، سفیان، سفیان، زہری، ابو سلمہ، سلیمان بن یسار، ابو ہریرہ حضور اکرم صلی اللہ علیہ و سلم سے روایت کرتے ہیں کہ آپ صلی اللہ علیہ و سلم نے فرمایا بے شک یہود و نصاریٰ اپنے بال نہیں رنگتے پس تم ان کی مخالفت کیا کرو (مہندی سے رنگنا صحیح سیاہ رنگ سے رنگنا صحیح نہیں)

احمد بن عمر، ابن سرح، احمد بن سعید ہمدانی، ابن وہب، جریح، حضرت جابر بن عبداللہ رضی اللہ تعالی عنہ فرماتے ہیں کہ فتح مکہ کے دن حضرت ابو قحافہ رضی اللہ تعالی عنہ (والد صدیق اکبر رضی اللہ تعالی عنہ) کو لایا گیا ان کے سر اور ڈاڑھی بالکل ثغامیہ کی طرح تھی سفیدی میں (ثغامیہ ایک انتہائی سفید گھاس ہوتی ہے) رسول اللہ صلی اللہ علیہ و آلہ و سلم نے فرمایا کہ اسے کسی رنگ میں بدل ڈالو لیکن سیاہ رنگ سے اجتناب کرنا۔

حسن بن علی عبدالرزاق، معمر سعید جریری، عبداللہ بن یزید، اسود حضرت ابو ذر رضی اللہ تعالی عنہ فرماتے ہیں کہ حضور اکرم صلی اللہ علیہ و آلہ و سلم نے فرمایا کہ بہترین چیز جو اس بڑھاپے (کے سفید بالوں) کو بدل ڈالے وہ مہندی اور کتم ہے (جو ایک بوٹی ہے رنگدار)۔

احمد بن یونس، عبید اللہ، ابن ایاد، عن ابو رمثہ، فرماتے ہیں کہ میں اپنے والد کے ساتھ حضور اکرم صلی اللہ علیہ و آلہ و سلم کی طرف گیا تو (دیکھا کہ) وہ کانوں کی لو تک بال والے ہیں جن پر مہندی کا رنگ چڑھا ہوا ہے۔ اور آپ کے اوپر دو سبز چادریں ہیں۔

محمد بن علاء، ابن ادریس، ابن حر، ایاد بن لقیط، حضرت ابو رمثہ سے اسی حدیث میں یہ بھی مروی ہے کہ حضور صلی اللہ علیہ و سلم سے میرے والد نے کہا کہ آپ مجھے اپنی پشت پر جو یہ چیز ہے دکھائیں (غالباً حضور صلی اللہ علیہ و سلم کو کوئی دانہ یا زخم وغیرہ تھا) چونکہ میں طبیب ہوں حضور صلی اللہ علیہ و سلم نے فرمایا کہ طبیب تو صرف اللہ ہی ہیں بلکہ تم تو رفیق آدمی ہو جبکہ طبیب تو وہ ہے جس نے اسے (زخم کو) پیدا کیا ہے

ابن بشار، عبدالرحمن سفیان، ایاد بن لقیط، ابو رمثہ فرماتے ہیں کہ میں اور میرے والد نبی کریم صلی اللہ علیہ و آلہ و سلم کی خدمت میں حاضر ہوئے حضور اکرم صلی اللہ علیہ و آلہ و سلم نے کسی آدمی سے یا میرے والد سے فرمایا کہ یہ کون ہے انہوں نے کہا کہ یہ میرا بیٹا ہے فرمایا کہ اس پر جنایت نہ کرنا، اور حضور اکرم صلی اللہ علیہ و آلہ و سلم نے اپنی ڈاڑھی مبارک مہندی میں لتھڑی ہوئی تھی۔

محمد بن عبید، حماد، ثابت، حضرت انس رضی اللہ تعالی عنہ فرماتے ہیں کہ ان سے حضور اکرم صلی اللہ علیہ و آلہ و سلم کے خضاب کے بارے میں پوچھا گیا تو انہوں نے بتلایا کہ حضور اکرم صلی اللہ علیہ و آلہ و سلم نے خضاب نہیں لگایا لیکن حضرت ابو بکر رضی اللہ تعالی عنہ و حضرت عمر رضی اللہ تعالی عنہ نے خضاب لگایا۔

زرد رنگ کے خضاب کا بیان

عبدالرحیم بن مطرف، ابو سفیان، عمر محمد ابن ابو رواد، حضرت ابن عمر رضی اللہ تعالی عنہ سے روایت ہے کہ نبی کریم صلی اللہ علیہ و آلہ و سلم مدبوغ کھال کے جوتے پہنا کرتے تھے اور اپنی ڈاڑھی کو ورس سے (جو ایک سبز و سرخ رنگ کی گھاس ہے اور زعفران (جو زرد ہوتا ہے) اس سے رنگ لیا کرتے تھے اور ابن عمر رضی اللہ تعالی عنہ بھی ایسا ہی کیا کرتے تھے۔

عثمان بن ابو شیبہ، اسحاق ، بن منصور، طلحہ، حمید بن وہب، ابن طاؤس ، حضرت ابن عباس رضی اللہ تعالی عنہ فرماتے ہیں کہ رسول اللہ صلی اللہ علیہ و آلہ و سلم کے پاس ایک شخص جس نے مہندی کا خضاب لگایا ہوا تھا گزرا تو آپ نے یہ فرمایا کہ کتنا اچھا خضاب ہے پھر ایک اور شخص گزرا جس نے مہندی اور کتم سے رنگا ہوا تھا، آپ نے فرمایا یہ پہلے سے بھی زیادہ اچھا ہے پھر ایک شخص اور گزرا جس نے زرد رنگ کا خضاب لگایا ہوا تھا تو فرمایا کہ یہ سب سے اچھا ہے۔

سیاہ خضاب کا بیان

ابو توبة، عبید اللہ، عبدالکریم الجزع بن سعید، ابن جبریر، ابن عباس سے روایت ہے کہ حضور اکرم صلی اللہ علیہ و آلہ و سلم نے فرمایا کہ آخری زمانہ میں ایک قوم ہو گی جو کہ سیاہ خضاب لگایا کریں گے مثل کبوتروں کے سینوں کے وہ لوگ جنت کی خوشبو بھی نہیں سونگھیں گے۔

ہاتھی دانت سے فائدہ اٹھانا جائز ہے

مسدد، عبدوالوارث، سعید، محمد بن حجارہ، حمیدشافی، سلیمان النبہی، ثوبان جو حضور اکرم صلی اللہ علیہ و آلہ و سلم کے آزاد کردہ غلام تھے فرماتے ہیں کہ حضور اکرم صلی اللہ علیہ و آلہ و سلم جب کسی سفر پر تشریف لے جاتے تو آپ گھر والوں میں آخری انسان جس سے گفتگو فرماتے وہ حضرت فاطمہ رضی اللہ تعالی عنہ ہوتیں جب واپس تشریف لاتے تو وہی پہلی ہوتیں جن کے پاس حضور صلی اللہ علیہ و سلم تشریف لے جاتے چنانچہ ایک غزوہ سے حضور اکرم صلی اللہ علیہ و آلہ و سلم واپس تشریف لائے اور حضرت فاطمہ رضی اللہ تعالی عنہ نے اپنے گھر کے دروازہ پر ایک پردہ یا بوریہ لٹکایا ہوا تھا اور حضرت حسنین رضی اللہ تعالی عنہ کو ہاتھوں میں چاندی کے دو کڑے پہنائے ہوئے تھے پس حضور اکرم صلی اللہ علیہ و آلہ و سلم خلاف عادت گھر میں داخل نہیں ہوئے حضرت فاطمہ رضی اللہ تعالی عنہ کو خیال ہوا کہ ان چیزوں نے حضور اکرم صلی اللہ علیہ و آلہ و سلم کو گھر میں داخل ہونے سے روکا ہے جو آپ نے دیکھی ہے پس انہوں نے پردہ اٹھایا پھاڑ ڈالا اور دونوں بچوں کے ہاتھوں سے کڑے اتار کر انہیں کاٹ کر پھینک دیا وہ دونوں روتے ہوئے حضور اکرم صلی اللہ علیہ و آلہ و سلم کے پاس آئے۔ حضور اکرم صلی اللہ علیہ و آلہ و سلم نے ان سے دونوں ٹکڑے لے لیے اور فرمایا اے ثوبان یہ ٹکڑے فلاں کے پاس جاؤ کوئی مدینہ میں گھر والے تھے بیشک یہ میرے گھر والے ہیں میں ناپسند کرتا ہوں کہ اس بات کو کہ یہ اپنی پاکیزہ چیزیں دنیا کی زندگی ہی میں کھالیں (ان سے فائدہ اٹھائیں) اے ثوبان فاطمہ رضی اللہ تعالی عنہ کے لیے ایک ہار سیپوں کا اور ہاتھی دانت کے دو کنگن خرید لو۔
٭٭٭

ماخذ: 

http://www.esnips.com/web/hadeesbooks
مائکرو سافٹ ایکسل  سے تبدیلی، باز تدوین ، پروف ریڈنگ اور ای بک کی تشکیل: اعجاز عبید