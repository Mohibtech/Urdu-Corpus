شمارہ۔ تین۔۔۔۔۔۔ اپریل تا جون 2006ء
مجھے کہنا ہے کچھ۔۔۔۔۔۔۔
 
اس نئی آب و تاب کے "سمت" میں خوش آمدید!
مجھے نہایت افسوس ہے کہ احباب کی فرمائش کے باوجود میں اس جریدے کی نستعلیق شکل قائم نہیں رکھ سکا ہوں۔ خبر ملی تھی کہ فروری میں ہی ادارہ مقتدرہ زبانِ اردو پاکستان ایک تیز رفتار فانٹ ریلیز کر رہا ہے لیکن یہ اب تک سامنے نہیں آ سکا ہے۔ چناں چہ میں نے ایک فارسی فانٹ کا استعمال کیا ہے۔ یہ فانٹ اگر آپ نے ونڈوز میں اردو کی سپورٹ انسٹال کر لی ہے تو آپ کو دستیاب ہوگا ہی اور یہ صفحات پڑھ سکیں گے، اور کچھ حد تک نستعلیق کا لطف اٹھا سکیں گے۔ موجودہ فانٹ میں کاف کی ملحقہ شکل (گول کاف) ممکن نہیں ہے۔ اسی طرح 'گاف' کی بھی۔ امید ہے کہ قارئین اس کو قبول کر لیں گے۔ قارئین (یا ملاقاتی زیادہ بہتر ہوگا انٹر نیٹ پر) کو یہ یقین دلا دوں کہ جیسے ہی یہ فانٹ ریلیز ہوگا، اس کی شکل بدل دی جاۓ گی، نہ صرف اس شمارے کی، بلکہ پچھلے شماروں کی بھی۔ انٹر نیٹ بلکہ کمپیوٹرکا یہی کمال ہے کہ محض کچھ سیٹنگ بدلنے سے سارا روپ بدل جاتا ہے۔ اس سے پہلے ادارہ مرکزِ تحقیقات اردو پاکستان کے جس نفیس نستعلیق فانٹ کا استعمال کیا گیا تھا، وہ نہ صرف سست تھا اور صفھات لوڈ ہونے میں وقت لیتے تھے، بلکہ اس میں ایک طرف کچھ حروف صارف کے انٹر نیٹ استعمال کرنے والے پروگرام (براؤزر) میں گڑبڑ کرتے تھے جیسے چھوٹی 'ی' اور دوسری طرف بہت سے حروف تھے ہی نہیں، جیسے 'ۂ' اور اگر ان پیج کی طرح 'نالۂ دل' کو 'نالہءدل' لکھا جاتا تو یہ مجھے املا کی غلطی محسوس ہوتی تھی۔ پھر بھی نفیس نستعلیق فانٹ اب بھی دوسری ترجیح میں شامل ہے۔ یعنی اگر آپ نگار فانٹ ڈاؤن لوڈ کریں تو یہ صفحات اسی میں نظر آئیں گے، اور اگر پہلے 'نگار' نہ کر کے نفیس نستعلیق انسٹال کریں تو یہ صفحات نستعلیق میں دکھائی دیں گے۔ ۔۔جو مزاجِ یار میں آۓ۔ اور اگر کچھ بھی انسٹال نہ کریں، تو پھر ٹاہوما فانٹ تو تیسرا متبادل ہے ہی، غرض آپ کو پڑھنے میں دقّت تو نہیں ہونی چاہئے۔ کیوں کہ جب یونی کوڈ کنزورٹیم نے یہ حرف مقرّر کر دیا ہے تو بہتر ہے کہ اسی کو استعمال کیا جاۓ۔ اسی شمارے میں میں نے کمپیوٹر پر اردو ٹائپ میں املا کے کچھ سوالات اٹھاۓ ہیں۔ امید ہے کہ قارئین اس سلسلے میں اپنی آراء سے نوازیں گے۔
عید میلاد بھی اسی ماہ اپریل میں ہے اور اس موقعے پر اگر رسول ِاکرم کو مزید خراجِ عقیدت پیش کیا جاۓ تو بے حد مناسب ہے ویسے سچّے مسلم کو تو چاہئے کہ ہر وقت آں حضرت پر درود و سلام بھیجتا رہے۔ 
'گاہے گاہے باز خواں۔۔" کے تحت کرشن چندر کی ایک کہانی اور عدم کی ایک غزل شامل کی جارہی ہے۔ مجھے اکثر احساس ہوتا ہے کہ کرشن چندر کو اتنی اہمیت نہیں دی گئی جس کے وہ مستحق تھے۔ کچھ یہی بات افسانے کے سلسلے میں ہی رام لعل، عوض سعید وغیرہ کے لۓ بھی کہی جا سکتی ہے۔ شاید یہ معاملہ کچھ ایسا رہا کہ "زاہدِ تنگ نظر نے مجھے کافر جانا، اور کافر یہ سمجھتا ہے مسلمان ہوں میں" ۔ اس کے علاوہ اس بار "کتابوں کی باتیں" کا حصّہ اہم ہے۔ دوسری مشمولات پر بھی آپ کی آراء کا انتطار رہے گا۔
اعجاز عبید

آغاز
منظوم ترجمہ
نامعلوم
 
(یہ سلیس اور منظوم ترجمہ ایسی کتاب سے اخذ کیا گیا ہے جس پر مصنّف کا نام اور دیگر تفصیلات ندارد ہیں۔ قارئین اگر مترجم سے متعلق معلومات رکھتے ہوں تو اس کی ہمیں اطلاع ضرور دیں۔ بشکریہ ماہنامہ ’اردو چینل‘۔ جلد 3شمارہ 7)
 
سورۂ فلق مکیہ
 
محمد (ص) ! کہہ اماں میں مانگتا ہوں صبح کے رب کی
بدی سے ساری خلقت کی، بدی سے ظلمتِ شب کی
 
اماں ان عورتوں سے جو شرارت کرنے والی ہیں
جو پھونکیں مارتی ہیں گانٹھ پر، جادو جگاتی ہیں
 
اماں میں رکھ، برائی کرنے والوں کی شرارت سے
اماں میں رکھ، حسد سے جلنے والوں کی عداوت سے
 
سورۂ الناس مکّیہ
 
محمد (ص)! کہہ اماں میں مانگتا ہوں ربِّ عالم کی
اماں انساں کے رب کی، شاہ کی، معبودِ اعظم کی
 
اماں شریطان کے شر سے، جو بھٹکاتا ہے چپکے سے
گرفتارِ بلا کر کے کھسک جاتا ہے چپکے سے
 
جو اک بہتے ہوۓ پانی پہ کائی ڈال دیتا ہے
دلِ انساں میں دَر آ کر، برائی ڈال دیتا ہے
 
جنوں کے بھیس میں یا آدمی کے بھیس میں آۓ
وہی شیطان ہے، جو بھی بدی کے بھیس میں آۓ

حمد
مہتاب قدر
 
چراغ شمع دیا سارے نام اس کے ہیں 
کہ روشنی کے سبھی اہتمام اس کے ہیں 

خیال و فکر و ہنر سب اسی کی ہیں تخلیق 
قلم بھی لوح  بھی سب کچھ غلام اس کے ہیں 

تمام وسعتیں اس کی،  مری نظر محدود 
سمجھ میں آئیں نہ میری جو کام اس کے ہیں 

ہماری حمد و ثنا سے بھی بے نیاز ہے وہ 
فرشتے مدح سرا صبح و شام اس کے ہیں 

وہ پاک ذات کہ جو لا شریک ہے مہتاب 
سبھی جہانوں کے سب انتظام اس کے ہیں

گاہے گاہے ۔۔۔۔۔
غزل
عبد الحمید عدم
 ہمیں اتنا نہ خستہ حال رکھو
تم اپنے پاس اپنا مال رکھو
 ذرا سا لطف بھی ہے کبریائی
ذرا سی پرسشِ احوال رکھو
 اندھیروں کے مداوے اوربھی ھیں
رخ روشن پہ پردہ ڈال رکھو
 ستم اور لطف دونوں حادثے ہیں
حسینو! درمیانی چال رکھو
 ہمیں راحت ملی تو مر گئے ہم
ہمیں اے حادثو پامال رکھو
 کسی کا دل نہ رنجیدہ ہو تم سے
عدم اندازۂ اعمال رکھو

ایرانی پلاؤ
کرشن چندر


آج رات اپنی تھی، کیونکہ جیب میں پیسے نہیں تھے، جب جیب میں تھوڑے سے پیسے ہوں رات مجھے اپنی نہیں معلوم ہوتی، اس وقت رات میرین ڈرائیو پر تھرکنے والی گاڑیوں کی معلوم ہوتی ہے، جگماتے ہوئے فلیٹوں کی معلوم ہوتی ہے ، ایمبسڈر کی چھت پر ناچنے والوں کی معلوم ہوتی ہے ، لیکن آج رات بالکل اپنی تھی، آج رات آسمان کے سارے ستارے اپنی تھے اور بمبی کی ساری سڑکیں اپنی تھیں، جب جیب میں تھوڑے سے پیسے ہوں تو سارا شہر اپنے اوپر مسلط ہوتا ہوا معلوم ہوتا ہے، ہر شے گھورتی ہے ڈانٹتی ہے، اپنے آپ سے دور بیٹھنے پر مجبور کرتی اونی پتلون سے لے کر خوش نما ریڈیو پروگرام تک ہر چیز کہتی ہے ، مجھ سے دور ہو، لیکن جب جیب میں ایک پائی نہ ہوتو سارا شہر اپنا بنا ہوا معلوم ہو تا ہے ، اس کے ہر کھمبے پر گویا لکھا ہوتا تھا تعمیر کیا گیا برائے بشن ایک قافہ مست صنف، اس دن نہ حوالات کا کارڈ ہوتا ہے نہ گاڑی کی لپٹ میں آجانے کا، نہ ہوٹل میںکہانے کا، ایک ایسی وسیع بےفکری اور بے کنار فاقہ مستی کا نشہ آور موڈ ہو ا ہے، جومیلون ت578;ک پھیلتا چلا جا رہا ہے ، اس رات میں خود نہیں چلتا ہوں اس رات بمبئی کی سڑکیں مجھے اٹھائے اٹھائے چلتی ہیں اور گلیوں کے موڑ پر اور بازاروں کے ٹکڑ اور بڑی بڑی عمارتوں کےتاریک کونے مجھے خود دعوت دیتے ہیں ادھر آؤ ہمیں بھی دیکھو ہم سے ملو، دوست تم آٹھ سال سے اس شہر میں رہتے ہوں ، لیکن پھر بھی اجنبیوں کی طرح کیوں چل رہے ہو، ادھر آؤ ہم سے ہاتھ ملاؤ۔
 
آج رات اپنی تھی، آج رات کسی کا ڈر نہیں تھا، ڈر اسے ہوتا ہے ، جس کی جیب بھاری ہوتی ہے، اس خالی جیبوں والے ملک میں بھاری جیب والوں کو ڈر ہونا چاھئیے ، لیکن اپنی پاس کیا تھا جسے کوئی چھین سکتا۔ 
سنا ہے کہ حکومت نے ایک قانون بن رکھا ہے،جس کی رو سے رات کو بارہ بجے کے بعد سڑکوں پر گھومنا منع ہے ، کیوں کیا بات ہے، رات کے بارہ بجے کے بعد بمبئ میں کیا ہوتا جسے وہ مجھ سے چھپانا چاہتے ہیں، میں تو ضرور دیکھوں گا، چاہے کچھ بھی ہوجائے، آج رات تو مجھے کسی کا ڈر نہیں ہے ، نہ کسی وزیر کا ، نہ کسی حوالات کا، کچھ بھی ہوجائے آج تو میں ضرور گھوموں گا اور اپنے دوستوں سے ہاتھ ملاؤں گا۔ 
یہی سوچ کرگیٹ ری کلے مشین کے سامنے کی سڑک سے گزر کر یونیورسٹی گراؤنڈ میں گھس گیا، ارادہ تو یہ تھا کہ میدان کے بیچ سے گزر کر دوسری طرف بڑے تار گھر کےسامنے جانکلوں گا، اور وہاں سے فلورا فاونٹین چلا جاؤ گا، مگر میدان سے گزرتے ہوئے میں نے دیکھا کہ ایک کونے مین چند لڑکےدائرہ بنائے بیٹھے ہیں اور تالی بجا بجا کر گارہے ہیں 
تیرا میر پیار ہوگیا۔ 
تیرا میرا 
تیرا میرا 
تیرا،میرا، پیار ہوگیا۔ 
وہ تین لڑکے تالی بجاتے تھے، ایک لڑکا منہ سے بانسری کی آواز نکالنے کی کوشش کر رہا تھا، ایک لڑکا سر ہلا تے ہوئے ایک لکڑی کے بکس سے طلبے کے بول نکال رہا تھا، سب خوشی سے جھوم رہے تھے، اور موٹی پتلی اونچی نیچی آوازوں میں گا رہے تھے، میں نے قریب جا کر پوچھا 
کیو ں بھئی کس سے پیار ہوگیا۔ 
 
وہ لوگ گانا بند کرکے ایک لمحےکے لئے مجھے دیکھنے میں مصروف ہوگئے، پتہ نہیں لوگوں کو دیکھنے میں کیسا لگتا ہوں میں، لیکن اتنا مجھے معلوم ہے کہ ایک لمحے کے لئے دیکھنے کے بعد لوگ بہت جلدی مجھ سے گھل مل جاتے ہیں، مجھ سے ایسے مانوس ہو جاتے ہیں کہ زندگی بھر کے سارے راز اور اپنی مختصر سی کائنات کی ساری تصویریں اور اپنے دل کے سارے دکہ درد مجھ سے کہنے لگ جاتے ہیں، میرے چہرے پر کوئی بڑائی نہیں کوئی خاص اجنبیت سی ہے ، کوئی رعب اور دبدبہ نہیں میرے لباس میں بھی کوئی خاص شوکت نہیں، وہ طعنہ نہیں جو کالی اچکن اور سرخ گلاب کے پھول میں ہوتا ہے ، شارک اسکین کے سوٹ میں ہوتا ہے ، بس پاؤں میں معمولی چپل ہے، اس کے اوپر لٹہےکا پاجامہ اس کے اوپر لٹہے کی قمیض ہے جو اکثر پیٹھ سے میلی رھتی ہے ،کیونکہ ایک تو مجھے اپنے جھونپڑے میں زمین پر سونے کی عادت ہے ، دوسرے مجھ میں یہ بھی بری عادت ہے، جہاں بیٹھتا ہوں دیورا دیوار سے ٹیک لگا کر بیٹھتا ہوں یہ الگ بات ہے کہ میری زندگی میں میلی دیوار زیادہ آتی ہیں اور اجلی دیورایں بہت کم، قمیض کم بخت کندھوں سے بہت جلد جاتی ہے اور ہاں اکثر آپ کوٹانکے پھٹے پرانے کپڑے کو جوڑنے کی باربار کوشش کی جاتی ہے ، کیونکہ ہر آدمی کالی اچکن پر اور سرخ گلاب کا پھول نہیں ٹانک سکتا، اس ٹانکے اور ٹانکے میں اس قدرفرق کیوں؟ یہ سچ ہے کہ وہ انسان ایک جیسے نہیں ہوتے ایک شکل کے و صورت کے نہیں ہوتے ہیں، بمبئی میں شب و روز مختلف چہرے ، لیکن یہ کی کیا بات ہے کہ ان سب کے کندھوں پر وہی ٹانکے لگے ہوتے ہیں ، لاکھوں ٹانکے پھٹی ہوئی زندگیوں کے کناروں کو ملانے کی ناکام کوشش کرتے ہیں ایک نقاد نے میرے افسانے پڑھ کر کہا تھا، کہ مجھے ان میں کسی انسان کا چہرہ نظر نہیں آتا، یہی مجھ میں مصیبت ہے کہ میں اپنے کرداروں کے چہرے بیان نہیں کرستا، ان کے کندھے کے ٹانکے دیکھتا ہوں ، ٹانکے مجھے انسان کا اندرونی چہرہ دکھاتے ہیں اس کی دن رات کی کشمکش اور اس کی شب و روز کی محنت کاسراغ بتاتے ہیں، جس کے بغیر زندگی کا کوئی ناول اور سماج کا کوئی افسانہ مکمل نہیں ہو سکتا اس لئے اس بات کی مجھے خوشی ہے کہ میرا چہرہ دیکھ کر کوئی مجھے کلرک سمجھتا ہے، کوئی کباڑیا کوئی کنگھی بیچنے والا یا بال کاٹنے والا آج تک کسی نے مجھے وزیر یا جیب کاٹنے والا نہیں سمجھا، اس بات کی مجھے خوشی ہے کہ ان میں لاکھوں کروڑوں آدمیوں میں سے ایک ہوں جو بہت جلد ایک دوسرے سے بغیر کسی رسمی تعارف کے مانوس ہوجاتے ہیں۔یہاں بھی ایک امتحانی لمحے کی جھجک کے بعد وہ لوگ میری طرف دیکھ کر مسکرائے، ایک لڑکے نے مجھ سے کہا، آؤ بھائی تم بھی یہاں بیٹھ جاؤ اور اگر گانا چاہتے ہو تو گاؤ۔ 
اتنا کہہ کر اس نے دبلے پتلے لڑکے نے اپنےسر کے بال جھٹک کے پیچھے کر لئیے اور اپنا لکڑی کے بکس کا طبلہ بجانے لگا، ہم سب لوگ مل کر پھرگانے لگے۔ 
تیرا میرا 
میرا تیرا 
پیار ہوگیا 
یکایک اس دبلے پتلے لڑکے نے طبلہ بجانا بند کردیا اور اپنےایک ساتھی کو جو اپنی گردن دونوں ٹانگوں میں دبائے اکڑوں بیٹھا تھا، ٹہو کا دے کے کہا، ابے مدھو بالا تو کیوں نہیں گاتے۔ 
مدھو بالا نے اپنا چہرہ ٹانگوں میں بڑی وقت سے نکالا، اس کا چہرہ مدھو بالا ایکٹرس کی طرح حسین نہیں تھا، ٹھوڑی سے لے کر دائیں ہاتھ کی کہنی تک آگ سے جلنے کا ایک بہت بڑا نشان یہاں سے وہاں تک چلا گیا تھا، اس کے چہرے پر کرب کے آثار نمایاں تھے، اس کی چھوٹی چھوٹی آنکھوں میں جو اس کے گول چہرے پر دو کالی درزیں معلوم ہوتی تھیں انتہائی پریشانی جھلک رہی تھی، اس نے اپنے ہونٹ سیکڑ کر طبلے والے سے کہا سالے مجھےرہنے دے میرے پیٹ میں درد ہو رہا ہے۔ 
کیوں درد ہوتا ہے ، سالے تونے آج پھر ایرانی پلاؤ کھایا ہوگا؟ 
مدھو بالانے بڑے دکھ سے سر ہلایا، ہاں وہی کھایا تھا۔ 
کیوں کھایا تھا سالے 
کیاکرتا ، آج صرف تین جوتے بنائے تھے 
جو عمر میں ان سب سے بڑا معلوم ہوتا ہے تھا، جس کی ٹھوڑی پر تھوڑی داڑھی اگی تھی اور کنپٹیوں کے بال رخساروں کی طرف بڑھ رہے تھے اپنی ناک کھجاتے ہوئے کہا، اے مدھو بالا، اٹھ میدان میں دوڑلگا ، چل میں تیرے ساتھ دوڑتا ہوں ، دو چکر لگانے سے پیٹ کا درد ٹھیک ہوجائے گا۔ 
نہیں بے رہنے دے 
نہین بے سالے اٹھ، نہیں تو ایک جھانپڑ دوں گا۔ 
مدھو بالا نے ہاتھ جوڑ کر کہا، ککو رہنے دو، میں تیری منت کرتا ہوں، یہ پیٹ کا درد ٹھیک ہوجائےگا۔ 
اٹھ بے ، کیوں ہماری سنگت خراب کرتا ہے ۔ 
ککو نے ہاتھ بڑھا کر مدھو بالا کواٹھایا اور وھ دونوں یونیورسٹی کے گراؤنڈ میں چکر لگانے لگے، پہلے تو تھوڑی دیر تک ان دوڑتےہوئے لڑکوں کی طرف دیکھتا رہا، پھر جب میرے قریب بیٹھے ہوئے لڑکے نے سر کھجا کے کہا، سالی کیا مصیبت ہے ایرانی پلاؤ، کھاؤ تو مصیبت اور نہ کھاؤ تو مصیبت ۔ 
میں نے کہا بھائی پلاؤ تو بڑے مزے کی چیز ہے، اسے کھانے سے پیٹ درد کیسے ہوسکتا ہے؟ میری بات سن کر وہ ہنسے، ایک لڑکے نے جس کا نام بعد میں مجھے کلدیپ کور معلوم ہوا اور جو اس وقت ایک پٹھی ہوئی پنڈی اور ایک پھٹی نیکر پہنے ہوئے ہے، مجھ سے ہنس کر کہا، معلوم ہوتا ہے تم نے ایرانی پلاؤ کبھی نہیں کھایا۔ 
کلدیپ کور نے اپنی بنڈی کے بٹن کھولتے ہوئے مجھے بتایاکہ ایرانی پلاؤ ان لوگوں کی خاص اصطلاح ہے، اسے ایسے لوگ روز روز نہیں کھاسکتے لیکن جس دن لڑکے نے جوتے بہت کم پالش کئے ہوتے ہیں یا جس دن اس کے پاس بہت کم پیسے ہوتے ہیں اس دن اسے ایرانی پلاؤ ہی کھانا پڑتا ہے اور یہ پلاؤ سامنے کے ایرانی ریستوران سے رات کے بارہ بجے کے بعد ملتا ہے ، جس سب گاہک کھانا کھا کر چلے جاتے ہیں، دن بھر میں لوگ ڈبل روٹی کے ٹکڑے اپنی پلیٹیوں میں چھوڑ جاتے ہیں، ڈبل روٹی کے ٹکڑے گوشت اور ہڈیاں چچوڑی ہوئی، چاول کے دانے ،آملیٹ کے ریزے، آلوؤں کے قتلے، یہ سارا جھوٹا کھانا ایک جگہ جمع کرکے ایک ملغوبہ تیار کرلیا جاتا ہے اور ملغوبہ دو آنے پلیٹ کے حساب سے بکتا ہے، پیچھے کچن کی دروازے پر اسے ایرانی پلاؤ کہا جاتا ہے ، اسے عام طور پراس علاقے کے غریب لوگ بھی نہیں کھاتے پھر بھی ہر روز دو تین سو پلیٹیں بک جاتی ہیں، خریداروں میں زیادہ تر جوتے پالش کرنے والے ، فرنیچر ڈھونے والے، گاہکوں کیلئے ٹیکسی لانے والے ہوتےہیں یا آس پاس کے بلڈنگوں میں کام کرنے والے مزدور بھی ہوتے ہیں۔ 
میں نے کلدیپ کور سے پوچھا تمہارا نام کلدیپ کور کیوں ہے؟ کلدیپ کور نے اپنی بنڈی بالکل اتاردیاور اب وہ بڑے مزے سے لیٹا ہوا ہے اپنا سیاہ پیٹ سہلا رہا تھا، وہ میرا سوال سن کر وہیں گھاس پر لوٹ پوٹ ہوگیا، پھر ہنس چکنے کےبعد اپنے ایک ساتھی سے کہنے لگا 
ذرا میرا بکسا لانا۔ 
ساتھی نے کلدیپ کور کو بکسا دیا، کلدیپ کور نے بکسا کھولا، اس میں پالش کا سامان تھا، پالش کی ڈبیوں پر کلدیپ کور کی تصویر بنی ہوئی تھی، پھر اس نے اپنے ایک ساتھی سے کہا، تو بھی اپنا بکسا کھول اس نے بھی اپنا بکسا کھولا ، اس بکس میں پالش کی جتنی چھوٹی بڑی ڈبیاں تھیں ان پر نرگس کی تصویریں تھیں، جو رسالوں اور اخباروں کے صفحوں سےکاٹ کر لگائی گئی تھیں۔ 
کلدیپ کور نے کہا یہ سالا نرگس پالش مارتا ہے ، وہ نمی کا وہ ثریاکا، ہم میں جتنا پالش والا ہے، کسی نہ کسی فلم ایکٹریس کی تصویرں کاٹ کر اپنے ڈبوں پر لگاتا ہے اس کا پالش مارتا ہے۔ 
سالا گاہک ان باتوں سے بہت خوش ہوتا ہے، ام اس سے بولتا ہے ، صاحب کون سا پالش لگاؤں ، نرگس کہ ثریا کہ مدھو بالا؟ پھر جب گاہک جس فلم کی ایکٹریس کو پسند کرتاہے ، اس کا پالش مانگتا ہے، ہم اس کو اس لڑکے کے حوالے کردیتا ہے جو نرگس کا پالش یا نمی کا یا کسی دوسری فلم ایکڑس کا پالش مارتا ہے ، ہم آٹھ لڑکے ہیں، ادھر سامنے چرچ گیٹ پر سے بس اسٹینڈ کے پیچھے بیٹھتے ہیں، جس کے پاس جس ایکڑس کا پالش ہے وہ ہی اس کا نام لے گا، اسی سے ہمارا دھندا بہت اچھا چلتا ہے اور کام میں مجا آتا ہے۔ 
میں نے کہا تم اور بس اسٹینڈ کے نیچے فٹ پاتھ پر ایرانی ریستوران کے سامنے بیٹہے ہوں تو پولیس والا کچھ نہیں کہتا؟ 
کلدلیپ کور اوندھے منہ لیٹا ہوا تھا، اب سیدھا ہوگیا، اس نے اپنے ہاتھ کے انگوٹھے کو ایک انگلی سے دبا کر اسے یکایک ایک جھٹکے سے یوں نچایا جیسے وہ فضا میں اکنی اچھال رہا ہوں، بولا وہ سالا کیا کہے گا؟۔ 
اسے پیسہ دیتا ہے اور یہاں اس میدان میں جو سوتا ہے اس کا بھی پیسہ دیتا ہے، پیسہ؟ اتنا کہہ کر کلدیپ کور نے پھر انگوٹہے سے ایک خیالی اکنی ہوا میں اچھالی اور فضا میں دیکھنے لگا، اور پھر دونوں ہاتھ کھول کر دیکھا ، مگر دونوں خالی تھے کلدیپ کور بڑی مزے دار اور تلخی سے مسکرادیا، اس نے کچھ نہیں کیا چپ چاپ اوندھا لیٹ گیا۔ 
نرگس نے مجھ سے پوچھا تم ادھر داور میں پالش مارتے ہو ؟ میں نے تم کو ویزاں ہوٹل کے سامنے دیکھا ہے ۔ 
میں نے کہا، ہاں مجھ کو بھی ایک پالش والا ھی سمجھو۔ ایک طرح سے۔
ایک طرح سے کیا؟ کلدیپ کور اٹھ کر بیٹھ گیا، اس نے میری طرف گھور کر دیکھا، سالہ سیدھے بات کرونا، تم کیا کام کرتا ہے؟ 
اس نے کہا میں بہت خوش ہوا، کوئی اور کہتا تو میں اسے ایک جڑ دیتا، مگر جب اس لڑکے نے مجھے سالا کہا تو میں بہت خوش ہوا کیونکہ سالا گالی کا لفظ نہیں تھا ، برادری کالفظ تھا، ان لوگوں نے مجھے اپنی برادری میں شامل کر لیا تھا، اس لئے میں نے کہا ، بھائی ایک طرح سے میں بھی پالش والا ہوں، مگر میں لفظ پالش کرتا ہوں اور کبھی کبھی پرانے میلے چمڑوں کو کھرچ کے دیکھتا ہوں کہ ان کی بوسیدہ تہوں میں کیا ہے ۔ 
نرگس اور نمی ایک دم بول اٹہے، تو سالہ پھر گڑ بڑ گھوٹا لاکرتا ہے، صاف صاف کیوں نہیں بولتا کیا کام کرتا ہے۔ 
میں نے کہا۔میرا نام بش ہے، میں کہانیاں لکھتا ہوں۔ 
اوہ تو بابو ہے نمی بولا، نمی ایک چھوٹا سا لڑکا تھا ، یہاں دائرے میں جتنے لڑکے تھے ان سب میں سب سے چھوٹا ، مگر اس کی آنکھوں میں ذہانت کی تیز چمک تھی اور چونکہ وہ اخبار بھی بیچتا تھا، اس لئیے اسے مجھ سے دلچسپی پیدا ہوگئی تھی، اس نے میرے قریب قریب آ کر کہا ، کون سے اخباروں میں لکھتے ہو؟ پھری ریس ،سنٹل ٹایمس، بمبئے کرانیکل، میں سب اخباروں کو جانتا ہوں۔ 
وہ بڑھ کر میرے قریب آگیا۔ 
میں نےکہا میں شاہراہ میں لکھتا ہوں۔ 
ساہرہ؟ کون نوز پیپر ہے؟ 
دہلی سے نلکتا ہے ۔ 
دلی کے چھاپے خانے سے وہ؟ نمی کی آنکھیں میرے چہرے پر پھیل گئیں۔ 
اور اب ادب لطیف میں لکھتا ہوں، میں نے رعب ڈالنے کیلئےکہا۔ 
کلدیپ کور ہنسنے لگا۔ کیا کہا بدبے خلیف میں لکھتا ہے،سالے یہ تو کسی انگلش فلم ایکٹریس کا نام معلوم ہوتا ہے، بدبے خلطیف آہاآہا آہا، ابے نمی تو اپنا نام بدل کر خلطیف رکھ لے، بڑا اچھا نام مالوم ہوگا،ہاہاہاہا جب سب لڑکے ہنس چکے تو میں نے بڑی سنجیدگی سے کہا، بدبے خلطیف نہیں، ادب ، ادب، لطیف، لاہور سے نکلتا ہے، بہت اچھا پیپر ہے ۔ 
نرگس نے بے پرواہی سے سر ہلا کے کہا، ہاں سالے ہوگاادب لطیف ہی ہو گا ہم کو کیا، ہم اس کو بیچ کے ادھر پیسہ تھوڑی کماتے ہیں۔
تقریبا اتنا ہی جتنا تمھیں ملتا ہے ، اکثر کچھ بھی نہیں ملتا جب میں لفظوں پر پالش کرچکتا ہوں تو اخبار والے شکریہ کہہ کر مفت لے جاتے ہیں اور اپنی رسالے یا اخبار کو چمکالیتے ہیں۔ 
تو خالی مغز ماری کیوں کرتا ہے۔ہماری طرح پالش کیوں نہیں کرتا، سچ کہتا ہوں تو بھی آجا ہماری برادری میں ، بس تیری ھی کسر تھی، اور تیرا نام ہم بدبے خلطیف ھی رکھ دیں گے، لا ہاتھ میں نے کلدیپ کور سے ہاتھ ملایا۔ 
کلدیپ کور کہنے لگا، مگر چار آنے روز پولیس والے کو دینےپڑیں گے۔ 
اور اگر کسی روز چار آنے نہ ہوئے تو؟ 
تو ہم کو مالوم نہیں، کسی سے مانگ ، چوری کر ڈاکہ ڈال، مگر سنتری کو چار آنے دینے پڑیں گے اور مہینے میں دو دن حوالات میں رہنا پڑے گا۔ 
ارے وہ کیوں؟ 
یہ ہم نہیں جانتے، سنتری کو ہم ہر روز چار آنے دیتے ہیں ہر ایک پالش والے دیتا ہے، پھر بھی سنتری ہر مہینے میں دو دفعہ ہم کو پکڑ کے لے جاتا ہے، ایسا اس کا قاعدہ ہے ، وھ بولتا ہے، ام کیا کریں۔ 
میں نےکہا، اچھا دو دن حوالات میں بھی گزار لیں گے۔ 
اور کلدیپ کور نے کہا ، تم کو مہینے میں ایک بار کورٹ بھی جانا پڑے گا، تمہارا چالان ہوگا، کمیٹی کے آدمی کی طرف سے ، تم کو کورٹ میں بھی جانا پڑے گا دو روپے یا تین روپے وہ بھی تم کو دینا پڑے گا۔ 
وہ کیوں ؟جب میں چار آنے سنتری کو دیتا ہوں، پھر ایسا کیوں ہوگا؟ 
ارے یار سنتری کو بھی تو اپنی کار گزاری دکھانی ہے نہیں، تو سمجھ تا نہیں ہے سالے بدبے خلطیف؟ 
میں نے آنکھ مار کر کلدیپ کور سے کہا، سالے سمجھتا ہوں، ہم دونوں ہنسنے لگے، اتنے میں مدھو بالا اور ککو دونوں میدان کے چکر لگا کر پسینے میں ڈوبے ہوئے واپس آئے۔ 
مین نے مدھو بالا سے پوچھا، تمہارا پیٹ کا درد غائب ہوگیا۔ 
مدھو بالا درد تو غائب ہوگیا، مگر اب بھوک بڑے زور سے لگی ہے ۔ 
نرگس نے کہا اور مجھے بھی۔ 
تو کیا پھر ایرانی پلاؤ آئے گا؟ پھر پیٹ میں درد ہوگا، پھر میدان کے چکر اور پھر بھوک؟ کلدیپ کور نے بڑی تلخی سے کہا۔ 
نمی نے کہا میں دو پیسے دے سکتا ہوں 
میں نے کہا ایک آنہ میری طرف سے 
سب سےمل کر چار آنے ہوئے، نمی کو ایرانی پلاؤ لانے بھیجا گیا کہ سب سے چھوٹا وہی تھا، پھر ایرانی ریستوران کا باورچی اسے پسند بھی کرتا تھا، ممکن ہے نمی کو دیکھ کر چار آنے میں دو پلیٹوں کے بجائےتین پلیٹں یا کم از کم تین پلیٹوں کا مال مل جائے ۔ 
جب نمی چلا گیا تو میں نے پوچھا کیا تم لوگ روز یہیں سوتے ہو؟ 
مد ھو بالا کے سوا سب یہیں سوتے ہیں، ککو نے کہا، مدھو بالا اپنے گھر میں جاتا ہے ، مگر آج نہیں گیا۔ 
میں نے مدھو بالا سے پوچھا تمہارا گھر ہے۔ 
ہاں ، سائیں میں ایک جھونپڑا ہے، ماں وہاں رہتی ہے۔ 
اور باپ؟ 
مدھو بالا نے کہا باپ؟ کا مجھے کیا پتہ؟ ہو گا سالا سامنےوالی بلڈنگ کا سیٹھ 
یکایک وہ سب چپ ہوگئے، جیسے کسی نے ان کے چہرے پر چپت مار دی ہو، لڑکے جو بے آسراتھے، بے گھر تھے، بے نام تھے، جنہوں نے اپنی زندگی میں کبھی نہ آنے والی محبت کو فلمی گانوں سے بھرنے کی کوشش کی تھی۔ 
تیرا میرا پیار ہوگیا، کدھر ہے تیرا پیار؟ اے میرے باپ اے میری ماں اے میرے بھائی تو کون ہے؟ تو کون تھا؟ کس لئے تو مجھے اس دینا میں لے آیا اور ان سخت بے رحم عمارتوں کے ٹایلس زدہ فٹ پاتھوں پر دھکے کھانے کے لئے چھوڑ دیا گیا، ایک لمحے کے لئے ان لڑکوں کے فق فریادی چہرے کسی نا معلوم ڈر سے خوفزدہ ہوگئے اور بڑی سختی سے انہوں نے ایک دوسرے کے ہاتھ پکڑ لئیے، جیسے کہیں سے انہیں آسرانہ ملا، جسیے اس شہر کی ہر بڑی عمارت ہر فٹ پاتھ اور ہر چلنے والے قدم نے انہیں ٹھکرادیا، اور انہیں مجبور کردیا کہ وہ رات کی تاریکی میں ایک دوسرے کا ہاتھ پکڑلیں مجھے وہ اس لئیے ہی خوفزدہ اور معصوم معلوم ہورہے تھے، جیسے بھولے بھالے بچے کسی نا معلوم بے کنار جنگل میں کھو جائیں، اسی لئے کبھی کبھی مجھے ایک شہر نہیں معلوم ہوتا ہے، جس میں معاشرے کے بے نام اولاد سڑکوں کی بھول بھلیوں میں اپنا راستہ ٹٹولتی ہے اور جب راستہ نہیں ملتا تو آنکھیں بند کرکے ایک درخت کے نیچے بیٹھ جاتی ہے ، پھر میں سوچتا ہوں ایسا نہیں ہے۔ 
بمبئ ایک جنگل نہیں ہے ، شہر ہے، لوگ کہتے ہیں، اس کی ایک میونسپل کارپوریشن ہے، اس کی ایک حکومت ہے، ایک نظام ہے، اس کی گلیاں ہیں، بازار ہیں، دکانیں ہیں، راستے ہیں اور گھر ہیں اور یہ سب ایک دوسرے سے ایسے جڑے ہوئے ہیں جیسے ایک مذہب اور متمدن شہر میں چیزیں ایک دوسرے سے منسلک ہوتی ہیں، یہ سب میں جانتا ہوں، اس کے راستے اور گھروں کو پہچانتا ہوں، ان کی عزت و احترام کرتا ہوں، لیکن اس عزت اور احترام ، اس محبت کے باوجود میں کیوں دیکھتا ہوں کہ اس بمبئ شہر میں کتنی ھی گلیاں ایسی ہیں جن سے باہر نکلنے کا کوئی راستہ نہیں ہے، کتنے ہی راستے ایسے ہیں جو کسی منزل کو نہیں جاتے، کتنے ہی بچے ایسے جن کیلئے کوئی گھر نہیں ہے، یکایک اس خاموشی کو نمی نے توڑدیا، وہ بھاگتا ہوا ہمارے پاس آیا، اس کے ہاتھ میں ایرانی پلاؤ کی تین پلیٹیں تھیں، ان سے گرم گرم سوندھا سوندھا دھواں اٹھ رہا تھا، جس اس نے پلیٹیں لا کر گھاس پر رکھ دیں ، تو ہم نے دیکھا کہ نمی کی آنکھوں میں آنسو ہیں۔ 
کیا ہوا؟ 
کلدیپ کور نے پوچھا؟ 
نمی نے غضب ناک لہجے میں کہا ۔
باورچی نے بڑے زور سے یہاں کاٹ کھایا ۔
نمی نے اپنا بایاں رخسار ہماری طرف کر دیا۔ 
ہم نے دیکھا بائیں رخسار پر بہت بڑا نشان تھا۔ 
کلدیپ کور نے باورچی کو گالی دیتے ہوئے کہا 
حرام زادہ۔۔۔۔۔۔۔۔۔۔۔ 
مگر اس کے بعد وہ سب لوگ ایرانی پلاؤ پر ٹوٹ پڑے ۔
 
مخصوص: میلاد النبی (ص)
 
نعت
مصحف اقبال توصیفی
اونٹنی پر
حلیمہ چلی
تو روشن ہوئی شہرِ مکّہ کی اک ایک گلی
خیاباں خیاباں
کھجوروں کے پیڑوں میں سروِ چراغاں جگاتی ہوئی
ٹوٹ کر گر پڑے سارے بت
سارے لات و منات
سب نے دیکھا
حلیمہ کی چادر سے
عجب نور چھنتا ہوا
اور اس پر لکھا
ایک نامِ جلی
۔۔۔۔۔
ایک نامِ جلی
دشت میں
کوہ پر
اوج میں، خاک میں
ابر میں، باد پر
ایک نامِ جلی
محمّد۔۔۔۔
محمّد۔۔۔۔۔۔
محمّد۔۔۔۔۔۔
۔۔۔۔۔۔
محمّد کو لے کر
اونٹنی پر
حلیمہ چلی
تو روشن ہوئی شہرِ مکّہ کی اک اک گلی

پوری کتاب
یعقوب آسی
 
میں کیا لکھوں جب
خدا نے اس کی ثنا میں پوری کتاب لکھ دی
میں کیا کہوں جب
صفا و مروہ کے سنگ ریزوں میں
آج بھی وہ
شہادتِ اہلِ قریۂ جاں
مچل رہی ہے
میں دیکھتا ہوں
ملائے اعلیٰ کے نور ماتھے پہ
نور کرنوں میں
کلمۂ لاالٰہ الّا
ازل سے اب تک، دمک رہا ہے
میں سن رہا تھا
ابوالبشر نے خدائے ارض و سما سے پوچھا
الٰہِ آخر!یہ کیا لکھا ہے؟
یہ کون ہستی ہے
جس کا اسمِ مبیں
ترے نام کے تسلسل میں
ضو فشاں ہے
کہا: یہ وہ ہے، کہ وہ نہ ہوتا، تو تُو نہ ہوتا
یہ تیری عورت
یہ نقرئی جسم حور و غلماں
یہ برگ و بر اور یہ گل یہ خوشبو
یہ نغمۂ عندلیب ِ رنگیں نوا، یہ چشمے
یہ کچھ نہ ہوتا
فلک نہ ہوتے، ملک نہ ہوتے
یہ چاند تارے
یہ وسعتِ لامکاں نہ ہوتی
کمال یہ ہے کہ وہ نہ ہوتا
تو 
تختِ عرشِ بریں نہ ہوتا
کہیں نہ ہوتا!
وہ حرفِ لولاک کا عظیم المقام وارث
نبئ اکرم، رسولِ آخر زماں، محمد 
سلام اس پر
سلام اس پر
وہ ذات ہے
کہ جلو میں جس کے
لکوکہا بندگانِ عالی
گروہ اندر گروہ پیغمبرانِ عالی
صفیں بنائے
ہدایتوں کے چراغ تھامے
رواں ردواں ہیں
ابوالبشر کو
خدا نے عرشِ بریں سے
فرشِ زمیں پہ بھیجا
مسیحِ عالم کو رفعتِ خلد سے نوازا
بلا شبہ اک مقام ذی احتشام ہے یہ
عطائے ربِ کریم ہے یہ
وہ محترم ہیں
وہ محترم ہیں
مرے نبی کا مقام لیکن
کہوں تو کیسے
کہ شہرِ افلاک
اس کے قدموں کی سیر گہ ہے
یہ واقعہ ہے!!
میں لکھ رہا ہوں
میں سوچتا ہوں
مگر وہ ہستی!
ورائے ادرک دیکھتا ہوں
تو کیا لکھوں جب
خدا نے اس کی ثنا میں
پوری کتاب
لکھ دی
نعت بحضور رسولِ مقبول
معین الدین بشر
 
تڑپ جاتا ہے دل جس دم مدینہ یاد آتا ہے
وہی اک سبز گنبد کا نظارہ یاد آتا ہے
وہ مسجد جس کے اندر جلوہ فرما فخرِ عالم ہیں
مجھے فرقت میں اس کا گوشہ گوشہ یاد آتا ہے
پڑا ہوں سامنے کعبے کے سجدے میں مگر مجھ کو
وہ محرابِ نبوّت کا مصلیٰ  یاد آتا ہے
وہ رونق شہرکی ، وہ زائروں کا رات دن مجمع
دکھا دے پھر الٰہی، وہ زمانہ یاد آتا ہے
شرف مرکز رہا کرتی تھی جس کی ذاتِ معصومی
وہ خاصانِ خدا کا مجھ کو حلقا یاد آتا ہے
1938ء
ادب اور نشانیات
 
(پروفیسر) مرزا خلیل احمد بیگ
 
 اردو میں نشانیات (Semiotics) کے موضوع پر بہت کم لکھاگیا ہے۔ اردو کے بعض نقادوں کی تحریروں میں نشانیات کا ذکر ضرور مل جاتاہے لیکن محض خال خال۔ اردو میں پروفیسر آل احمد سرور غالباً پہلے بزرگ نقاد ہیں جنھوں نے اپنے ایک تنقیدی مضمون میں نشانیات کا ذکر کیاہے۔(1) جدید نقادوں میں شمس الرحمٰن فاروقی، وزیر آغا، گوپی چند نارنگ، قمر جمیل، محمد علی صدیقی اور نجم اعظمی وغیرہ کی بعض تحریروں میں نشانیات کے حوالے ملتے ہیں۔ ان میں سے ہندوستان میں پروفیسر گوپی چند نارنگ نے اپنی کتاب ساختیات، پس ساختیات اور مشرقی شعریات (2) میں اور پاکستان میں قمر جمیل نے اپنے رسالے دریافت میں نشان (Sign) اور نشانیات (Semiotics) سے متعلق معلومات افزا بحثیں اٹھائی ہیں۔ علاوہ ازیں شب خون (الہ آباد) اور صریر (کراچی) جیسے ادبی جرائد میں بھی بیسویں صدی کے آخری دو دہوں کے دوران ساختیات (Structuralism)، مابعد ساختیات (Post -Structuralism) کے ساتھ ساتھ نشانیاتی فکر پر بھی اکثر بحثیں ہوتی رہی ہیں۔ نشانیات کا ساختیات کے ساتھ بہت گہرا رشتہ ہے۔ لہٰذا جن نقادوں نے ساختیاتی نظریے پرغوروفکر سے کام لیاہے انھوں نے نشان اور نشانیات کے تصورات سے بھی بحث کی ہے، کیوں کہ ماہرِ ساختیات کے لیے نشانیاتی نظریے سے واقطیت ازبس ضروری ہے۔
اردو میں اگرچہ نشانیات کے حوالے گذشتہ پندرہ بیس برسوں سے وقتاً فوقتاً سامنے آتے رہے ہیں، تاہم نشانیاتی نظریے پر، بالخصوص ادب اور نشانیات کے رشتے پر اردو میں اب تک کوئی باقاعدہ اور ٹھوس کام نہیں ہواہے۔ ان سطور میں یہ کوشش کی گئی ہے کہ نشانیات کا ایک مختصر ساخاکہ پیش کیاجائے اور ادب کے ساتھ اس کے رشتے پرروشنی ڈالی جائے۔
'نشانیات' انگریزی کے لفظ Semiotics کا ترجمہ ہے۔ اگر اس کی تعریف بیان کی جائے تو کہا جاسکتاہے کہ یہ نشانات (Signs) کا علم ہے، یعنی Science of Signs ہے۔ یہ وہ علم ہے جس میں ہر طرح کے نشانات کا مطالعہ کیاجاتاہے۔ اس علم کوSemiologyبھی کہتے ہیں۔ اردو میں سیمیالوجی کے لیے بھی 'نشانیات' کی ہی اصطلاح مستعمل ہے۔
علمِ نشانیات (Semiotics) میں نشانات (Signs) کے استعمال اور اس کے دائرہ عمل سے بحث کی جاتی ہے۔ دراصل ہماری زندگی اور معاشرے نیز ہمارے گردو پیش کی دنیا میں نشانات کا مکمل نظام پایاجاتاہے جس کا مطالعہ نشانیات کا اصل مقصد ہے۔ نشانات کا استعمال صرف انسانوں تک ہی محدود نہیں، بلکہ حیوانات کے یہاں بھی اس کے استعمال کی واضح شکلیں ملتی ہیں۔ شہد کی مکھیوں کا رقص کرتے ہوئے یہ بتانا کہ پودوں اور پھولوں کا میٹھا رس جس سے شہد بنتاہے کہاں دستیاب ہے، حیوانی نظامِ نشانات (System of Signs) کی ایک عمدہ مثال ہے۔ اس کا مطالعہ نشانیات کا موضوع قرارپاتاہے۔ بعض دوسری طرح کے نچانات مثلاً جسمانی حرکات، پہننے اوڑھنے کے طریقے اور بعض فنون کے اظہاری طریقے (Expressive Systems) بھی نشانیات کے دائرے میں تے ہیں۔ زبان بھی ایک طرح کا نظامِ نشانات (Sign-System) ہے جو بیحد پیچیدہ اور ہمہ گیر ہے۔ زبان میں وہ تمام خوبیاں بدرجۂ اتم موجود ہیں جواسے دوسرے نظامِ نشانات سے ممیّز کرتی ہیں اور اسے ایک انوکھا اور دلچسپ نظامِ نشانات بناتی ہیں۔
یہ بات قابلِ ذکر ہے کہ نشانات کے تمام ترامکانات کا استعمال ترسیلی مقاصد اور اطلاع رسانی (Communication) کے لیے کیاجاتاہے اور نشانیات کا علم ہمارے لیے ایک ایسا دائرۂ کارفراہم کرتاہے جسے بروئے عمل لاکر ہم انسانی ذرائع، ترسیل کے تمام پہلوؤں کا پتالگاسکتے ہیں، خواہ وہ جسمانی حرکات ہوں یا قوتِ سماعت سے محروم لوگوں کے لیے استعمال کی جانے والی نشانات پر مبنی زبان (Sign Language) یا محض تکلمی طریقۂ ترسیل یعنی لسان (Language)۔
نشانیات ایک قدیم علم ہے جس کاسراغ تیسری صدی قبل، مسیح کے دوران یونان کے اسٹوئل فلسفیوں(Stoic Philosophers) کے یہاں ملتاہے، لیکن نشانیات کو نشانات کی سائنس (Science of Signs) کے طور پر برتنے کاکام سب سے پہلے سترھویں صدی کے نصفِ آخرمیں جان لاک نے انجام دیا۔ بیسویں صدی کے آغاز سے یورپ اور امریکہ میں جدید نشانیات (Modern Semiotics) کافروغ ہوتاہے۔
بیسویں صدی میں سب سے پہلے یورپ میں فرڈی نینڈی سسیور نے جدید نشانیات کو فروغ دیا۔ سسیور کو 'جدید لسانیات کا باوا آدم'کہاگیاہے کیوں کہ یہی زمانہ لسانیاتِ جدید(Modern Linguistics) کے فروغ کا بھی ہے جس کا سہرافرڈی نینڈی سسیور کے سرہے۔ زبان سے متعلق سسیور کے نئے نظریات اور چونکادینے والے افکار سے مغرب میں جدید لسانیات کی بنیاد پڑتی ہے۔ یہ بات قابلِ ذکر ہے کہ نشانیات کا لسانیات کے ساتھ بہت گہرا رشتہ ہے۔ فرڈی نینڈی سسیور کی کتابCourse in General Linguistics جو اس کی وفات کے تین سال بعد1916ءمیں شائع ہوئی جدید لسانیات کی کلید کادرجہ رکھتی ہے، اور یہی کلیدی کتاب جدید نشانیات کا بھی نقطۂ  آغاز تسلیم کی گئی ہے۔(2)
فرڈی نینڈی سسیور سوٹزرلینڈ کے ایک فرانسیسی خانوادے میں 17نومبر 1857ءکو پیداہوا۔ اس نے اپنی ابتدائی تعلیم جنیوا میں حاصل کی۔ اعلیٰ تعلیم کے لیے وہ 1872ءمیں جرمنی گیاجہاں اس نے لپزگ یونیورسٹی میں داخلہ لیا۔ اس زمانے میں یہ دانش گاہ نئے مکتبِ فکر کے نوجوان ماہرینِ لسانیات کی آماجگاہ بنی ہوئی تھی جنھیں 'نوقواعدداں' (Neo-Grammarians) کہاجاتاتھا۔ تاریخی لسانیات کے ضمن میں ان نوجوانوں کے افکاروانکشافات چونکادینے والے تھے۔ سسیور ان کے خیالات سے متاثر ہوئے بغیر نہ رہ سکا۔ چنانچہ اس نے محض 21 سال کی عمر میں1878ءمیں ایک کتاب لکھی جس میں ہند یورپی کے مصوتی نظام کے ارتقاءرپ بالکل نئے انداز سے روشنی ڈالی گئی تھی۔ اس کتاب کو Memoire کے نام سے جاناجاتاہے۔ یہ کتاب اپنے موضوع پر استناد کا درجہ رکھتی ہے۔ سسیور سنسکرت زبان سے بھی واقف تھا۔ اس نے ”سنسکرت میں حالتِ اضافی کا استعمال“ پر تحقیقی مقالہ لکھ کر لپزگ یونیورسٹی (جرمنی) سے 1881ء میں ڈاکٹریٹ کی ڈگری حاصل کی۔ سسیور Memoire کے علاوہ کوئی اور کتاب نہ لکھ سکا اور 1913ءمیں اس کا انتقال ہوگیا۔
فرڈی نینڈی سسیور کی بے پناہ ذہانت اور لسانی بصیرت کا اندازہ لوگوں کو اس وقت ہوا جب اس کی وفات کے تین سال بعد 1916ءمیں اس کی عہد آفریں کتابCourse in General Linguisticsشائع ہوئی۔ یہ کتاب سسیور کے شاگردوں کے کلاس نوٹس (Class Notes) اور کاغذ کے چھوٹے چھوٹے ٹکڑوں اور پرزوں پر خودسسیو کے ہاتھ کی لکھی ہوئی تحریروں کی مدد سے پس ازمرگ ترتیب دی گئی ہے۔ یہ کتاب جدید لسانینات یا ساختیات لسانیات (Structural Linguistics) کا اولین نقش ہے۔ اسی کتاب سے مغرب میں لسانیاتِ جدید کا آغاز ہوتاہے۔ سسیور کے نشانیاتی نظریے کی بنیاد بھی یہی کتاب فراہم کرتی ہے۔
فرڈی نینڈی سسیور نے زبان سے متعلق بہت سے نئے اور انوکھے تصوارت پیش کیے جو اس سے قبل کسی نے پیش نہیں کیے تھے۔ اس کے لیے اس نے بعض نئی اصطلاحیں وضع کیں اور بعض پرانی اصطلاحوں کو نئے مفاہیم عطاکیے۔ اس طرح اس نے زبان سے متعلق اپنا ایک منفردنظریہ پیش کیا جو سسیور کا نظریۂ لسان یا فلسفۂ  لسان کہلایا۔ اس میں کوئی شک نہیں کہ سسیور کا نظریۂ لسان (Theory of Language) اس کے نظریۂ  نشان (Theory of Sign) سے گہرا تعلق رکھتاہے۔
سسیور زبان کو ایک 'نام' (System) تسلیم کرتاہے۔ وہ یہ بھی تسلیم کرتاہے کہ اس نظام کی بنیاد 'نشانات' (Signs) پرقائم ہے۔ اس لیے زبان کی تعریف اس کے نزدیک 'نظامِ نشانات' ہے۔ سسیور کے تصورِ نشان کے مطابق ہر لفظ ایک 'نشان' (Sign) ہے جسے 'لسانی نشان' (Linguistics Sign) بھی کہہ سکتے ہیں ۔ ہرنشان میں صوت ومعنی کا دوہرا رشتہ پایاجاتاہے۔ دوسرے لفظوں میں ہم کہہ سکتے ہیں کہ ہرنشان دوطرفہ یادورخا (Dyadic) ہوتاہے۔ نشان کا ایک رخ تکلم یا اظہار (Expression) ہے جسے صوتی امیج (Sound-Image) کہتے ہیں۔ سسیور اسے Signifier کے نام سے یادکرتاہے جس کے لیے اردو میں 'معنی نما' کی اصطلاح وضع کی گئی ہے۔ نشان کا دوسرا رخ معنی ہے۔ صوتی امیج کے ذریعے ذہن پر جو تصویر ابھرتی ہے یا جو تصور قائم ہوتاہے اسے 'معنی' (Meaning) یا 'تصور معنی' کانام دیاگیاہے۔ سسیور اس کے لیے Signified کی اصطلاح استعمال کرتاہے۔ صوتی امیج اور معنی یاتصورِ معنی کے باہم اتصال کو سیور 'نشان' (Sign) کہتاہے دوسرے لفظوں میں ہم کہہ سکتے ہیں کہ نشان وہ اجزاپر مشتمل ہوتاہے: صوتی امیج (Signifier) اور معنی تصورِ معنی (Signified) ۔ یہ دونوں اجزا باہم مربوط ومتصل ہوتے ہیں۔ نشان کے دونوں رخوں کو یوں ظاہر کیاجاسکتاہے۔
معنی نما
 (Signifier) 
نشان (Sign)           =            ۔۔۔۔۔۔۔۔۔۔۔۔۔۔
معنی /تصورِ معنی
(Signified)
 
سسیور کے فلسفۂ لسان سے متعلق یہاں ایک قابلِ ذکر بات یہ ہے کہ سسیور لفظ کو محض نشان تصور کرتاہے۔ اسے وہ شے تصور نہیں کرتا اور نہ ہی اسے وہ شے کا نام دیتاہے۔ اس کے نزدیک لفظ یعنی نشان صوت ومعنی کا تصال ہے۔ اس میں کوئی شک نہیں کہ سسیور نے لفظ کے اس روایتی تصور کو باطل قرار دے دیا ہے جس کے تحت بقولِ گوپی چند نارنگ ”زبان لفظوں کے ایسے مجموعے کانام ہے جس کا بنیادی مقصد اشیاءکو نام دیتاہے“۔(4) نشان کی ایک خصوصیت سسیور نے یہ بتائی ہے کہ یہ خود اختیاری (Arbitrary) ہوتاہے، یعنی کسی بھی نشان کی صوتی امیج (Signifier) اور اس کے معنی (Signified) کے درمیان رشتہ فطری نہیں ہوتا بلکہ من مانا یا خوداختیاری ہوتاہے۔ نشان کی دوسری خصوصیت اس کا خطی (Linear) ہوتاہے۔ تکلم کے دوران نشانا ت یکے بعد دیگرے تواتر کے ساتھ وقوع پذیر ہوتے ہیں اور ایک سلسلہ یا زنجیر بناتے ہیں۔ اسی لیے ان کی تقطیع یا اجزا کاری (Segmentation) کی جاسکتی ہے۔
سسیور نے 'نشان' کو ایک عام اصطلاح کے طور پر استعمال کیا ہے۔ اس کے نزدیک الفاظ، مرکبات، فقرے اور جملے سبھی نشانات کا درجہ رکھتے ہیں۔ جنھیں مزید نشانات کے ٹکڑوں میں تقسیم کیاجاسکتاہے۔ نشان کی دوبنیادی قسمیں بیان کی گئی ہیں، 'سادہ نشان' (Simple Sign) اور 'منظمہ' (Syntagm)۔ اگر کسی نشان کے مزید ٹکڑے نہ کیے جاسکیں تو وہ سادہ نشان کہلائے گا، اور اگر یہ دویادوسے زیادہ نشانات پر مشتمل ہو تو اسے 'منظمہ'۔ جملے کی نحوی ترکیب میں ایک نشان دوسرے نشان کے ساتھ اور ایک منظمہ دوسرے منظمہ کے ساتھ افقی طور پر (Syntagmatically) مربوط ہوتاہے۔ نشانات کے درمیان یہی ارتباط نظامِ نشانات (Sign-System) کہلاتاہے۔ زبان بھی ایک نظامِ نشانات ہے جس میں ہرنشان ایک دوسرے نشان کے ساتھ باہمی رشتے میں پرویا یا گندھاہوتاہے۔ نشانات کے درمیانانھیں رشتوں کی وجہ سے معنی پیداہوتے ہیں اور زبان کی افہام و تفہیم ممکن ہوتی ہے، ورنہ نظام سے ہٹ کرنشان کے کوئی معنی نہیں ہوتے۔ نشانات کے معنی، نشانات کے رشتوں کا وہ نظام طے کرتاہے جس میں یہ پروئے ہوتے ہیں۔ نشانات اور معنی کے درمیان یہ رشتہ خود اختیاری اور من مانا ہوتاہے۔
فرڈی نینڈی سسیور کے پیش کردہ تصورِ نشان سے ہم نہ صرف زبان کے نظامِ نشانات کا گہرا مطالعہ کرسکتے ہیں، بلکہ انسانی زندگی کے نظام اور اس سے تعلق رکھنے والے تمام ترسماجی اور تہذیبی مظاہر کے نظام کو بھی سمجھ سکتے ہیں جس میں ادب بھی شامل ہے۔
(3)
علمِ نشانیات کا ارتقا یورپ کے علاوہ امریکہ میں بھی ہوا۔ فرڈی نینڈی سسیور کے انتقال (1913ء) کے تقریباً 15 سال بعد امریکہ کے ایک دانشور اور فلسفی چارلز سینڈرز پیپرس نے تصورِ نشان کے نظریے پرکام کرنا شروع کیا اور اس علم میں اس نے اتنا کمال حاصل کرلیا کہ نشانیات کے بنیاد گزاروں میں سسیور کے ساتھ پیپرس کانام بھی لیاجانے لگا۔(5) اس طرح جدید نشانیات کا ارتقا بنیادی طور پر دومقامات یعنی یورپ اور امریکہ میں ہوا۔ یورپ میں یہ علم Semiology کہلایا، جب کہ امریکہ میں دانشوروں نے اسے Semiotics کہنا پسند کیا۔
سسیور کے علی الرغم جو نشان کو دورخا(Dyadic) مانناتھا، پیپرس نے اسے سہ رخا (Triadic) تسلیم کیاہے۔ پیپرس کے متعین کردہ نشان کے تینوں رخ یا اجزاءیہ ہیں:
1۔         Representament(سسیور کے Signifierسے قریب تر )
2۔         Object (شے)
3۔         Interpretant (سسیور کے Signifiedسے قریب تر)
ان میں سے پہلی اصطلاح Representamer سسیور کے Signifierسے تقریباً ملتی جلتی چیز ہے۔ یہ نشان کا وہ رخ یا عنصر ہے جو نشان کی صوتی نمائندگی کرتاہے، جب کہ Objectسے کوئی بھی شے حقیقی یا خیالی مراد لی جاسکتی ہے۔ اسی طرح Interpretant کا مقابلہ موٹے طور پر سسیور کے Signifiedسے کیا جاسکتا ہے۔ اس سے نشان کا تشریحی عنصر یا معنیٰ مراد لےے جاسکتے ہیں۔ نشان کے یہ تینوں اجزاءایک دوسرے کے ساتھ گہرا رشتہ رکھتے ہیں۔
پےیرس کا کارنامہ یہ ہے کہ اس نے نشان کی تنوع پذیری کا پتا لگایا ہے اور اس کی اقسام بیان کی ہیں۔ سسیور کے یہاں چیز نہیں پائی جاتی۔ اس نے نشان کی اقسام سے کہیں بحث نہیں کی ہے۔ پییرس اس امر سے بخوبی واقف ہے کہ نشان کس کس طرح سے اپنا ترسیلی فریضہ انجام دے سکتا ہے۔ کسی شے (Object)اور اس شے کی نمائندگی کرنے والے نشان (Representamen)کے درمیان جو رشتہ پایا جاتا ہے اس کی پییرس نے تین قسمیں بیان کی ہیں:
1۔         شبیہ (Icon) : جب کسی شے اور اس (شے) کی نمائندگی کرنے والے نشان کے درمیان مادی مماثلت یا مشابہت (Physical Resemblance) پائی جاتی ہو، مثلاً کوئی شے اور اس (شے) کی تصویر یا کوئی جگہ اور اس (جگہ) اور اس(جگہ) کا نقشہ، تو اس نشان (تصویر، نقشہ) کو 'شبیہ' (Icon) کہیں گے اور دونوں کے درمیان پائے جانے والے رشتے کو 'شبیہی رشتہ' (Iconic Relationship) کہیں گے۔
2۔         اشاریہ (Index) : جب کسی شے اور اس (شے) کی نمائندگی کرنے والے نشان کے درمیان زمانی ومکان یا مادی قربت ونزدیکی (Physical Proximity) پائی جاتی ہو، مثلا دھواں اور آگ یا گرج اور بجلی، تو اس نشان (دھواں، گرج) کو 'اشاریہ' (Index) اور دونوں کے درمیان پائے جانے والے رشتے کو 'اشاریتی رشتہ' (Indexical Relationship) کہیں گے۔
3۔         علامت (Symbol): جب کسی شے اور اس (شے) کی نمائندگی کرنے والے نشان کے درمیان روایت (Convention) کی کارفرمائی ہو، یعنی وہ نشان تہذیبی اور روایتی طور پر سیکھا اور برتاجائے، مثلاً بازو پر بندھی سیاہ پٹی اور سوگ یا گریہ وماتم، تو اس نشان (سیاہ پٹی) کو 'علامت' (Symbol)کہیں گے۔
(4)
ادب کا نشانیاتی مطالعہ، ادب کے جمالیاتی، نفسیاتی، اسلوبیاتی، تاریخی وسماجی نیز تاثراتی اور مارکسی مطالعے سے بالکل مختلف ہے۔ اس مطالعے میں ادبی فن پارے کے خارجی موثرات، نیز خارجی عوامل اور عناصر سے بحث نہیں کی جاتی اور نہ ہی مطالعے کا معیار تاثر، حسن اور جمالیاتی کیف ہوتاہے۔ اس مطالعے میں وجدان، جمالیاتی اقدار اور داخلی کیفیات کو بھی کوئی جگہ نہیں دی جاتی۔ ادیب کی ذہنی کیفیات یا کرداروں کی نفسیاتی الجھنوں سے بھی اس مطالعے کو کوئی سروکار نہیں ہوتا اور نہ ہی اس مطالعے میں اسلوبیاتی خصائص کونشان زدکیاجاتاہے۔ اس مطالعۂ ادب میں انسان کے سماجی شعور سے بھی کوئی بحث کی جاتی اور نہ ہی ادب کو تاریخی اور سماجی حالات کاپروردہ سمجھاجاتاہے۔
ادب کے نشانیاتی مطالعے کی خصوصیات اور طریقۂ کارکا اجمالی جائزہ ہم ذیل میں پیش کرتے ہیں:
1۔         ادب کے نشانیاتی مطالعے میں ادب کو ایک ایسا ذریعۂ ترسیل (Mode of Communication)تصورکیاجاتاہے جو نشانات (Signs) پر مبنی ہوتاہے۔ یہ نشانات Signifier اور Signified سے مل کر تشکیل پاتے ہیں۔
2۔         اس مطالعے میں ضروری نہیں کہ Signifier یا Representamen کوئی لفظ، فقرہ یا جملہ ہی ہو، بلکہ یہ کوئی متن (Text) یا کلامیہ (Discourse) بھی ہوسکتاہے جو اپنے لغوی، ظاہری اور ابتدائی معنی سے قطع نظر استعاراتی، علامتی اور ثانوی معنی رکھتاہے۔ ادب کے نشانیاتی مطالعے میں انتقالِ معنی (Transference of Meaning) کے بے حد امکانات پائے جاتے ہیں۔
3۔         اس مطالعے میں ادبی کلامیہ (Literary Discourse) جو ایک نشان کی حیثیت رکھتاہے افقی ترتیب (Syntagmatic Order) میں پرویا یا گندھا ہوتاہے جسے نشانیاتی ترتیب (Semiotic Order) بھی کہتے ہیں۔ درحقیقت نشانات کا انتخاب پہلے عمودی (Paradigmatic) سطح پر ہوتاہے پھر افقی (Syntagmatio) سطح پر یہ ایک دوسرے کے ساتھ پروئے اور ترتیب دیے جاتے ہیں۔
4۔         اس مطالعے میں کسی شے اور اس (شے) کی نمائندگی کرنے والے نشان کے درمیان رشتہ علامتی (Symbolic) ہوتاہے۔
5۔         نشانیاتی مطالعہ ادبی متن یا کلامیہ کے فوق لغوی (Supra-literal) معنی کو برآمد کرتاہے۔ ادیب بعض اوقات ایسی علامتیں استعمال کرتاہے جن کی معنیاتی گتھی نشانیاتی مطالعے کے دوران سلجھائی جاتی ہے اور انھیں تعبیر وتشریح کے عمل سے گذاراجاتاہے۔
6۔         اس مطالعے میں متن کو ایک نشان تسلیم کیاجاتاہے اور متنیت (Textuality)، بین المتن(Intertex) اور بین المتونیت (Intertextuality) جیسے تصورات سے بحث کی جاتی ہے۔
ادب کے نشانیاتی مطالعے میں ترسیلی امکانات کا بھر پورپتالگایاجاتاہے اور اندورنِ متن ایک ایسے جہانِ معنی کی تخلیق کی جاتی ہے جو اس متن کی بالائی معنیاتی پرت سے مختلف ہوتاہے۔ یہ چیز اسی وقت ممکن ہو سکتی ہے جب ادیب کے علامت سازی کے عمل کو بخوبی سمجھ لیاجائے۔ ادیب بالعموم روایتی علامات استعمال کرتے ہیں، لیکن بعض ادیبوں کے یہاں کلیتہً ذاتی علامات بھی ملتی ہیں جو ان کے ذاتی اور انفرادی تجربات ومشاہدات کا نتیجہ ہوتی ہیں۔ ایسی علامات کا سمجھنا قاری کے لیے قدرے مشکل ہوتاہے۔ اسی طرح بعض ادیبوں نے دیومالائی یا اساطیری علامات سے بھی کام لیا ہے اور مذہبی روایات سے بھی ماخوذ علامات استعمال کی ہیں۔
روایتی علامات جنھیں آفاقی (Universal) علامات بھی کہتے ہیں۔ ادیب کے تاریخی اور تہذیبی شعور کا نتیجہ ہوتی ہیں اور ادب وشعر میں ایک زمانے سے استعمال ہوتی چلی آتی ہیں، مثلاً ہم میں سے غالباً ہر شخص واقف ہوگا کہ 'سیاہ رنگ' سوگ اور ماتم کی علامت ہے، 'آگ' تشدد اور قہر کی علامت ہے، 'پانی'زندگی کی علامات ہے اور 'رات' بدی کی علامت ہے۔ مثلاً پروفیسر شہریار کا یہ شعر دیکھئے:
اب رات کی دیوار کو ڈھانا ہے ضروری
یہ کام مگر مجھ سے اکیلے نہیں ہوگا۔
اس سادہ سے شعر(6) کا مطلب یہی ہوسکتا ہے کہ بدی کو دنیا سے ختم کرنا ضروری ہے۔ لیکن یہ اسی وقت ممکن ہے جب سب مل کر اس کام کو انجام دیں۔ نشانیاتی نظریے کے مطابق اس شعر میں 'رات' محض ایک نشان (Sign) یا Representamen ہے جس کی حیثیت ایک علامت (Symbol) کی ہے۔ یہ نشان بدی کی نمائندگی کرتاہے جو ایک شے ہے۔ لہٰذا اس نشان (رات) اور شے (بدی) میں جو رشتہ پایاجاتاہے اسے علامتی رشتہ (Symbolic Relationship) کہاجائے گا۔ یہ نظریہ پیرس کا ہے۔ سسیور کے نشانیاتی نظریے کے مطابق رات کو Signifier (معنی نما) اور بدی کو Signified (تصورِ معنی) قرار دیاجائے گا۔ ہر Signifier اپنا Signified دکھاتاہے۔ ادب میں Signified کے امکانات کافی وسیع ہوتے ہیں۔
فکشن میں علامت سازی کا عمل کافی وسیع پیمانے پر ہوتاہے۔ فکشن چوں کہ ایک بیانیہ (Narrative) ہے اس لیے ادیب کہانی کو آگے بڑھانے، اسے ایک نیا موڑ دینے اور انجام تک پہنچانے کے لیے علامتوں کا استعمال کرتاہے۔ اس طرح فکشن میں علامات کا سلسلہ دراز ہوتاچلاجاتاہے۔ پروفیسر ہر جید سنگھ گل (7) نے قرونِ وسطیٰ کے پنجاب کی مشہورِ عام کہانیوں (Folktales)، مثلاً ”مرزاصاحباں“، ”ہیررانجھا“، ”سوہنی مہینوال“ وغیرہ کا نشانیاتی نقطۂ نظر سے مطالعہ کرتے وقت اس امرپرخاص توجہ دی ہے کہ کس طرح علامت سازی کا عمل ان کہانیوں کو اختتام تک پہنچانے میں معاون ہوتاہے۔ ”سوہنی مہینوال میں علامتی رنگ کافی چوکھانظرآتاہے۔
ایک شہزادہ (مہینوال) ایک کمھار کی بیٹی (سوہنی) دامِ عشق میں گرفتار ہوجاتاہے۔ لڑکی (سوہنی) کے والدین اس کی شادی کسی اور سے کردیتے ہیں۔ لڑکا (مہینوال) اس غم میں پہلے توچرواہا بن جاتاہے پھر فقیر کا بھیس بدل لیتا ہے اور اپنا سب کچھ تج کردریا کی دوسری جانب سکونت اختیار کرلیتا ہے۔ رات کی تاریکی میں لڑکی مٹی کے گھڑے کی مدد سے دریا کو پارکرکے لڑکے سے ملنے آیاکرتی ہے۔لڑکی کی نند کو اس بات کا پتا چل جاتاہے۔ ایک دن وہ پکے گھڑے کو کچے گھڑے سے بدل دیتی ہے۔ لڑکی اپنی نند کی اس چال سے لاعلم رہتی ہے۔ جب وہ حسبِ معمول دریا میں گھڑے کی مدد سے اترتی ہے۔ تو کچا گھڑا پانی میں تحلیل ہوجاتاہے۔ دریا کی تیز وتند لہریں اسے بہالے جاتی ہیں۔ لڑکی کے چیخنے کی آواز سن کر لڑکا بھی دریا میں کودپڑتاہے۔ دونوں موت کی آغوش میں پہنچ کر ہمیشہ ہمیشہ کے لیے ایک ہوجاتے ہیں۔
یہ ہے اس کہانی کی نشانیاتی ترتیب (Semiotic Order) جو اس کی افقی ترتیب (Syntagmatic Order) بھی ہے۔ نشانیاتی سطح پر یہ کہانی دوانسانوں کے روحانی ملاپ پر ختم ہوجاتی ہے۔ دریا کے ایک طرف شادی، بندھن اور سماجی ضابطے ہیں تو دوسری طرف سچّا پیار۔ دریا کے ایک طرف اگر مگر فریب اور دغا ہے تو دوسری طرف صداقت، ایثار اور ماورائی سکھ۔ دریا ایک ایسی روحانی قوت کا استعارہ ہے جو تمام ارضی اور مادّی حقیقوں کو فنا کے گھاٹ اتاردیتاہے۔ جو لوگ رات کی پراسترایت اور اس کی تاریکی کا پردہ چاک کرکے اور دریا کی تیزوتند لہروں کے تھپیڑوں کو برداست کرکے دریا کی دوسری جانب پہنچتے ہیں وہی کامیاب ہوتے ہیں اور سچّا پیار اور ماورائی سکھ پاتی ہیں۔ کہانی کے متن کی افقی ترتیب میں ایک نشان دوسرے نشان کے ساتھ باہم متصل ہے۔ دوسرے لفظوں میں ہم کہہ سکتے ہیں کہ ایک علامت دوسری علامت کے ساتھ اس طرح مربوط اور جکڑی ہوئی ہے کہ پورا متن ایک علامتی سلسلہ معلوم ہوتاہے۔ یہ کہنا بیجانہ ہوگا کہ پوری کہانی میں خارج کی دنیا باطن کی دنیا کی علامت بن گئی ہے۔ اس کہانی کے متن میں افقی ترتیب کے علاوہ عمودی ترتیب (Paradigmatic Order) بھی صاف نظر تی ہے۔ دریا کے دونوں سمت تضاد (Contrast) ہے۔ کچّا گھڑا اور پکا گھڑا بھی دومتضاد علامتیں ہیں۔ ایک طرف رات کی پراسراریت، تاریکی اور دریا کی تیزوتند لہریں ہیں تو دوسری طرف ملاپ کا سکھ۔ اگر شہزادگی ہے تو فقیرانہ زندگی بھی ہے۔ مکروفریب ہے توصداقت، خلوص اور ایثار بھی ہے۔ یہ تمام چیزیں کہانی میں عمودی حیثیت کی حامل ہیں۔ مجموعی طور پر ”سوہنی مہینوال“ ایک ایسی عوامی کہانی ہے جس میں علامت سازی کا عمل حددرجہ وسیع اور متنوع ہے، اس لیے اس کا نشانیاتی مطالعہ بیحد دلچسپی کا حامل ہے۔
اردو فکشن میں بھی ایسی بے شمار مثالیں پائی جاتی ہیں جن میں کہانی کاتانا بانا علامات کی مدد سے تیارکیاگیا ہے اور جونشانیاتی اہمیت کی حامل ہیں اور جن کا مطالعہ نشانیاتی نقطۂ نظر سے بخوبی کیاجاسکتاہے۔ ایسی کہانیوں میں ”سیتا ہرن“ (قرة العین حیدر)، آخری آدمی“ انتظار حسین) ”نہ مرنے والا“ (انورسجاد)، ”لیمپ پوسٹ“ (رشید امجد)، ”دوسرے آدمی کا ڈرائنگ روم“ (سریندرپرکاش)، ”سایہ“ (بلراج کومل)، ”آخری کمپوزیشن“ (بلراج مینر)، ”ایک خوں آشام صبح“ (غیاث احمد گدی)، ”گاڑی“ (خالدہ اصغر)، ”زردکشکول“ (سمیع آہوجہ)، ”کھنڈر“ (افسرآذر) اور ”نیاپل“ (اعجاز راہی) خصوصیت کے ساتھ قابل ذکر ہیں۔
 حواشی اور حوالے
1
۔           دیکھیے آل احمد سرور کا مضمون ”اردو تنقید: ایک جائزہ“ مشمولہ کچھ خطبے کچھ مقالے (آل احمد سرور)، علی گڑھ: ایجوکیشنل بک ہاؤس، ، 1996ء۔ ص: 20۔
2۔         گوپی چند نارنگ، ساختیات، پس ساختیات اور مشرقتی شعریات (دہلی: ایجوکیشنل پبلشنگ ہاؤس، (1993ء)
3۔         فرڈی نینڈی سسیور (Ferdinand de Saussure) کی یہ کتاب سب سے پہلے فرانسیسی زبان میں Course de Linguistique General کے نام سے 1916ء میں شائع ہوئی۔ بعد ازاں اس کتاب کا انگریزی زبان میں ترجمہ ویڈبیسکن Wade Baskin) نے Course in General Linguistics کے نام سے کیا جو 1959ء میں نیویارک سے شائع ہوا۔
4۔         گوپی چند نارنگ، محولہ بالا کتاب، ص 46۔
5۔         چارلز سینڈ رز پیپرس Charles Sanders Peirce کے نشانیاتی نظریے کے لیے دیکیے اس کی کتاب Collected Papers، جلد دوم (کیمبرج، میساچوسٹس، ہارورڈ یونیورسٹی پریس، 1931ء)۔
6۔         شہریار، حصّے کی زمین (حصّہ اوّل)، علی گڑھ: ایجوکیشنل بک ہاؤس، 1999ء۔ ص 251۔
7۔         ہرجیت سنگھ گل (Structuralism and Literary Criticism ) نئی دہلی: باہری پبلی کیشنز،1986ء) ص 44 تا49 ۔ (2001)
مصطفٰی  کریم سے مکالمہ
منیر الدین احمد
 
مصطفیٰ کریم کا ایک افسانہ میں نے پہلی بار غالبا کینیڈا سے شائع ہونے والے مجلہ اردو انٹر نیشنل میں پڑھا تھا ، جو مجھے بے حد پسند آیا تھا اور میں نے دل میں سوچا تھا کہ ان کی مزید تخلیقات پڑھنی چاہئیں۔ چنانچہ جب بھی مجھے ان کا کوئی افسانہ مل جاتا تھا ، میں اس کو التزام سے پڑھتا تھا ۔ مجھے پتہ چلا کہ وہ انگلستان میں مقیم ہیں اور میڈیکل ڈاکٹر ہیں ۔ اس سے زیادہ معلومات مجھے میسر نہ تھیں ۔ میں نہیں جانتا تھا کہ وہ کہاں کے رہنے والے ہیںاور کب سے یورپ میں رہائش پذیر ہیں ۔ البتہ ان کے افسانوں سے میں اندازہ لگا چکا تھا کہ وہ انسانی سائیکی پرگہری نظر رکھتے ہیں اور ادب کے سنجیدہ قاری ہیں ۔ 
 
ایک روز ڈاک میں اپنے نام ان کاخط دیکھ کر میں حیران اور بہت خوش ہوا ۔ انہوں نے میری طرف دوستی کا ہاتھ بڑھایا تھا اور اپنے افسانوں کا ایک مجموعہ بھیجا تھا ۔ یہ پندرہ سولہ سال قبل کی بات ہے ۔ اس طرح ہمارے درمیان مراسلت کا سلسلہ قائم ہوا ، جووقفوں کے ساتھ آج تک جاری ہے ۔ ہماری ملاقات اب تک بالمشافہ نہیں ہوئی اور نہ ہی ہم نے کبھی ایک دوسرے کے ساتھ ٹیلی فون پر بات کی ہے ۔ میں یوں بھی لکھے ہوئے کو ہر دوسری چیز پر ترجیح دیتا ہوں ۔ لکھی ہوئی بات پتھر پر لکیر کے مترادف ہے ۔ انسان خطوط کو بار بار پڑھ سکتا ہے اور ان معانی پر غور کر سکتا ہے ، جوبین السطور پوشیدہ ہوتے ہیں ۔ ادیبوں کے خطوط کو اسی وجہ سے اہمیت دی جاتی ہے اور ان کی مدد سے ان کے ادب کو سمجھنے کی کوشش کی جا تی ہے۔ 
 
مصطفٰی کریم کے خط اکثر مختصر ہوتے ہیں اور اصل مقصود سے متعلق ہوتے ہیں۔ ان میں کوئی زائد بات نہیں ہوتی ۔ ان کی توجہ کا مرکز افسانے کا فن ہے اور ہمارے درمیان اس موضوع پر مکالمہ چل رہا ہے ۔ چنانچہ جب میں نے ان کو اپنی کتاب پیٹر بخسل : کہانیاں ، افسانے ، خطبات بوطیقا ) پنجاب بکڈپو۔ لاہور۔1995بھیجی ، تو انہوں نے اپنے خط میں لکھا: میں نے سارے مندرجات پڑھ ڈالے۔ آپ کا تعارفی مضمون بہت اچھا ہے ۔ اس سے پیٹر بخسل کے فن کو سمجھنے میں آسانی ہوتی ہے ۔ اس کے افسانے پڑھنے کے بعد یہ ضرور خیال آتا ہے کہ افسانوں میں حقیقت کیا ہے ۔ میری حقیر رائے میں ہر افسانے کا کوئی ایک واقعہ یا کردار اہم ہوتا ہے ۔ اس کے گرد مصنف دیگر واقعات یا کرداروں کے تانے بانے بنتا ہے ۔ وہ خیالی ہوتے ہیں اور جو خیالی ہونے کے باوجود قاری کو سچ محسوس ہوتا ہے ۔ یہ لکھنے کے بعد محسوس ہوتا ہے کہ زمین گول ہی میں بعض واقعات بالکل ہی ناقابل یقین ہیں ۔ افسانے کی توانائیوں میں اختصار بہت اہم ہے اور وہ بخسل کی کہانیوں میں موجود ہے ۔ میں یہ سمجھتا ہوں کہ ہر ملک کے افسانے میں اس ملک کی ادبی روایتوں کی وجہ سے ایک مخصوص مزاج ملتا ہے ۔ اس کا احساس بھی بخسل کے افسانوں میں ہوتا ہے ۔  (17 جولائ 1995) 
 
اس موضوع کی طرف مصطفیٰ کریم دوسال کے بعد لکھے جانے والے ایک خط میں لوٹتے ہیں۔
  زمین گول ہے میں اسی سالہ بوڑھا بہت سارے منصوبے محض زمین کی گولائی ثابت کرنے کے لئے بناتا ہے اور آخر میں سامنے کسی کے مکان پر سیڑھی لگا کر چڑھتا اور پھر غائب ہو جاتا ہے ۔ اگر یہ تسلیم کر لیں کہ وہ شخص ضعیفی کی وجہ سے سٹھیا گیا ہے ، پھر اس کی ساری کارگذاری درست ہے ۔ لیکن ایک عام سنجیدہ اردو ادب کا قاری اس واردات کو قبول نہیں کر سکے ) گا)۔ چونکہ سارے افسانے میں کوئی اور ایسا نکتہ نہیں ہے ، جو اس کی نیم دیوانگی کی جانب اشارہ کرتا ہے ۔ 
 
جولائی 1997میں نے اپنے ایک خط میں پیٹر بخسل کے بارے میں لکھا تھا : پیٹر بخسل کے افسانے ، جن کو وہ بچوں کے لئے افسانے کہتا ہے ، البتہ بچے اس کی نظر میں پانچ سے اسی سال کے ہو سکتے ہیں ۔ مجھے اس کہانیوں میں بہت کچھ ملتا ہے ۔ ضروری تو نہیں کہ ہر کہانی مقصدی ہو ۔ مجھے اس کا کھلنڈرانہ انداز اچھا لگتا ہے ۔ 22) جولائی- 1997) 
 
اسی نکتے کو میں نے ایک خط میں ذیل کے الفاظ میں پیش کیا : ایک چیز، جس کو اکثر ناقد نظر انداز کرتے ہیں ، مگر جو میرے نزدیک اہم ہے ، وہ یہ ہے کہ ادیب لکھتے ہوئے ایک کھیل کھیل رہا (ہوتا)ہے ۔ وہ اپنے کھلنڈرانہ انداز میں بات سے بات نکالتا چلا جاتا ہے ۔ اس چیز کو پیٹر بخسل نے خوب سمجھا ہے ۔ 
 
اس کے افسانوں میں یہ کھیل ایک ایسا رخ اختیار کر لیتا ہے کہ کہانی قائم رہتے ہوئے بھی غیر اہم بن جاتی ہے ۔میں نے یہ دیکھا ہے کہ جوانی کے دنوں میں مجھے اس کھیل میں زیادہ مزا آتا تھا ۔ اب میری تحریر میں یہ عنصر کم ہوتا جا رہا ہے ۔ تاہم میں اس سے بالکل تائب نہیں ہونا چاہتا ۔ ہم لکھتے ہیں ، جیسے دوسرے لو گ تاش کھیلتے یا ویڈیو دیکھتے ہیں ۔ (24 جون 1998 ء)
 
میری جرمن افسانوں کے انتخاب کی کتاب آدمی جس نے اپنے آپ کو بھلا دیا ۔ جرمن کہانیاں سنگ میل پبلشر۔ لاہور۔ 1995ء کے بارے میں مصطفیٰٰٰ کریم نے تحریر کیا: جرمن افسانے کے چند تراجم پڑھ چکا ہوں ۔ یہ سب بہت اچھے افسانے ہیں ۔ خاص کر ان میں جو تہہ داریاں ہیں وہ خوب ہیں۔ لیکن اردو افسانے کے قاری کا اس وقت جو مزاج ہے مجھے شبہ ہے کہ وہ اس تہہ داری کو محسوس کرے گا۔ 
 
9 جنوری 1996ء کو اس کتاب کی طرف جناب مصطفیٰٰ کریم اپنے اگلے خط میں لوٹے ، جو کئی ماہ کے وقفے کے بعد میرے نام لکھا گیا ۔ 
 
  آپ کے عمدہ جرمن افسانوں کے انتخاب 'آدمی جس نے اپنے آپ کو بھلا دیا' ابھی حال میں پڑھا ۔ یہ ایک طرح اچھا ہی ہوا ۔ چونکہ میں نے جس طرح ابھی اس کا لطف حاصل کیا، وہ پہلے ممکن نہ تھا ۔ دو ہفتے قبل روزنامہ گاریجین میں آٹھ جرمن ناولا پر ایک مختصر تبصرہ میں نے پڑھا ، جس میں لکھا تھا کہ جدید ادب کا آغاز ان ناولا کے مصنفوں سے ہوتا ہے ۔ کتاب خریدنے کی جد و جہد کی تو علم ہوا کہ اسٹاک ختم ہو چکا ہے ۔ ادھر میں خود بھی اپنے افسانوی اسلوب سے غیر مطمئن ہونے لگا ہوں ۔ اس لئے اکثر سوچتا رہتا ہوں کہ اپنی تخلیق میں جدت طرازی کس طرح لاؤں ، جو اب میرے لئے آسان نہیں ہے ۔ نتیجتاً آپ کا انتخاب کھولا، جس میں سبھی اچھے افسانے ہیں اور بعض تو بہت عمدہ ہیں ۔ مبین مرزا نے ان پر جو تبصرہ حالیہ ارتکاز میں کیا ہے ، وہ بھی تشنہ اور جرمن ادب سے ناآشنائی کا اظہار کرتا ہے ۔ اس میں ان کا قصور بھی نہیں ۔ اردو انحطاط پذیر معاشرے کی زبان ہے اور پاکستان میں شرح تعلیم صرف 20۔25 فیصد ہے ۔ اس میں ادب شناسی کو وہ مقبولیت نہیں مل سکی ، جس کی وہ مستحق ہی۔(18 جون 1997ء) 
 
جولائی 1997ء والے خط میں جناب مصطفیٰٰ کریم نے یواخیم زائیپل کے افسانے شہر س میں کے بارے میں لکھا ، جو میری کتاب آدمی جس نے اپنے آپ کو بھلا دیا۔جرمن کہانیاں ( سنگ میل پبلیکیشنز ۔ لاہور۔ 1995ء میں شامل ہے : 
 
شہر س میں افسانے میں غلط فہمی مرکزی خیال ہے اور اس کے گرد  افسانہ بہت کامیابی سے گردش کرتا ہے ۔ یہ خیال ضرور آتا ہے کہ جرمنی جیسے ترقی یافتہ ملک میں کیا کوئی عام انسان اس حد تک ناسمجھ ہو سکتا ہے کہ بجائے س کے وہ ب میں اتر جائے اور اسے اپنی غلطی کا فوراً احساس نہ ہو۔ ظاہر ہے یہ متنازعہ نکتہ ہی (14 جولائی1998ء) 
 
 میں نے اس کے جواب میں لکھا : 
آپ نے یواخیم زائیپل کے افسانے س میں اس خامی کا ذکر کیا ہے کہ کون اس قدر ناسمجھ ہو سکتا ہے کہ بجائے س کے ب میں اتر جائے ۔ غالبا ً آپ کو غلط اسٹیشن پر اترنے کا اتفاق نہیں ہوا ۔ میں اس چیز کو قابل تصور جانتا ہوں ، بلکہ اگر ایسا ممکن نہ بھی ہو ، تو میں انسانی غلط فہمی کو جائز سمجھتا ہوں ۔ اس افسانہ میں دراصل تبصرہ کیا گیا ہے انسانوں کے اندر پائی جانے والی کمزوری پر ، جو انہیں غلط فیصلہ کرنے پر اکساتی ہے ۔ یہ افسانہ بہت سیاسی ہے اور جرمن قوم کے کردار پر تبصرہ کے مترادف ہے ، جو اتنی آسانی کے ساتھ غلط قدم اٹھاتی ہی ۔ (22 جولائی) 
 
اسی کتاب کے افسانوں بھیدیاور تجربہ کے بارے میں مصطفیٰٰ کریم نے لکھا : علامت نگاری اور جدت طرازی کی وجہ سے اکثر مجھے خیال آتا ہے کہ افسانے میںPlausibility ختم ہو جاتی ہے ۔ مثلاً آپ کے انتخاب میں افسانہ بھیدی میں قاتل ایک اجنبی پر بھروسہ کر لیتا ہے اور نہ اس  کے سامنے سے فرار ہونے کی کوشش کرتا ہے اور نہ ہی اپنا جرم چھپاتا ہے ۔ اسی طرح افسانہ تجربہ میں پیچھے کی جانب بھاگنا بھیPlausible نہیںمحسوس ہوتا ۔ (۱۸ جون میں نے اس کا جواب دیتے ہوئے لکھا : 
 
آپ نے میری کتاب کے افسانوں بھیدی اور تجربہ کے بارہ میں کہا ہے کہ وہ ناقابل یقین لگتے ہیں ۔ میرا خیال ہے کہ بھیدی میں مصنف نے صرف اس بات کی طرف اشارہ کر نا چاہا ہے کہ معمولی جرم کرنے والا اپنے بھید کو چھپانا چاہتا ہے اوراس سے بڑا جرم کرنے والا اس بھید کا راز افشا نہ کرنے کا وعدہ کرتا ہے ۔ اس چیز کو آپ absurdity بھی کہہ سکتے ہیں ۔ اس نکتہ کی خاطر اس نے یہ کہانی گھڑی ہے ۔ میں نے ایک دفعہ اس کی مثال گفتگو میں شوکت صدیقی کے سامنے پیش کی ، تو انہیں یہ بات اچھی لگی تھی ۔ انہوں نے اردو ادب میں سے ایک کہانی کا حوالہ بھی دیا تھا ۔ تجربہ کے اندر بات دراصل وہ کہی جا رہی ہے، جس کا سارے افسانے میں ذکر نہیں ہے ۔ افسانہ نگار اپنے وقتوں میں ہونے والی تبدیلیوں پر تبصرہ کر رہا ہے ۔ اسے پتہ ہے کہ یہ بات ناممکن ہے ، جو وہ بیان کر رہا ہے ، مگر کیا ہمارا واسطہ آئے دن ناممکن چیزوں کے ساتھ نہیں پڑتا ۔ (24 جون) 
 
ابھی حال میں ہی میں نے اپنے گاوں میں ایک بچی کو اسکول سے گھرواپس جاتے ہوئے دیکھا ، جو پچھلے پاؤں چل رہی تھی ۔ اسی حالت میں اس نے سڑک کو عبور کیا اور اپنے گھر تک یوں ہی چلتی رہی۔ کیا یہاں پر تجربہ کی کہانی کا عملی ثبوت نہیں مل جاتا؟ 
 
افسانے میں Plausibility کا ہونا مصطفیٰٰ کریم کے نزدیک بہت اہم ہے ۔ اس چیز کا ذکر ان کے ایک مضمون میں بھی ملتا ہے: 
میں نے افسانوں میں Plausibility کو بہت اہمیت دی ہے ۔ یہ صرف میری رائے نہیں، بلکہ اکثر و بیشتر ناول اور افسانوں کے مبصروں کی آراءہیں ۔ منٹو یقیناً بہت بڑے افسانہ نگار تھے ۔ پھر بھی ان کے دیگر افسانوں میں بھی اس عنصر کی کمی ہے ۔ ممکن ہے اس موقعے پر اعتراض کیا جا سکتا ہے کہ افسانہ فکشن ہے اور اس میں سچائی یا Plausibility کی تلاش غلط ہے اور اس میں کرداروں کی درست شکل دیکھنی ہے ، تو اخبار یا سوانح عمری پڑھئی ۔ (مصطفیٰٰ کریم: افسانہ ۔ قدیم؟ ۔ جدید؟ ۔ قومی زبان ۔ دسمبر 1994 ء ص 27۔28) 
 
میں افسانے میں کہانی کو بہت اہم سمجھتا ہوں ۔ اس بارے میں میں نے اپنے ایک خط میں لکھا: میرے نزدیک کہانی سب سے اہم ہے ۔ اس کے بغیر افسانہ بانجھ رہ جاتا ہے اور پڑھا نہیں جاتا۔ اگرچہ جدیدیوں کا ایک اصول ہے کہ جس قسم کی زندگی پر ہم لکھ رہے ہیں ، وہ بسر نہیں کی جا سکتی۔ اس لئے اس پر لکھی جانے والی تحریرایسی ہونی چاہیئے کہ پڑھی نہ جا سکی ۔(24 جون )
 
ایک اور بات ،جس کی طرف مصطفیٰٰ کریم بار بار لوٹتے ہیں، یہ ہے کہ مختصر افسانہ ایک یا دو کرداروں کا متحمل ہوتا ہے ۔ کردار اگر اس میں زیادہ ہوں، پھر ان کے ساتھ طویل افسانے ہی میں انصاف ممکن ہی ۔( افسانہ ۔ قدیم؟ ۔جدید؟۔ قومی زبان ۔ ص 23) 
 
میں ان کی بات کو درست مانتے ہوئے بھی ان سے اختلاف کرتا ہوں ، کیونکہ بعض اوقات یہ چیز ناگزیر بن جاتی ہے ۔ میں نے انہیں لکھاتھا: 
 
۔۔۔ ایک سے زیادہ کرداروں کے سہارے سے ایک اکائی کا افسانہ لکھنے کا تجربہ بھی میں نے کیا ہے ۔ میرے ایک غیر مطبوعہ افسانہ بنت حرام میں احمد ندیم قاسمی یہ دھوکہ کھا گئے کہ میں نے ایک لڑکی کے ذکر سے افسانے کا آغاز کیا تھا اور اب اس سے محبت یا کوئی دوسرا تعلق دکھایا جانا چاہئیے۔ جب کہ میں اس افسانے میں اس لڑکی کے بھائی کو مرکزی کردار بنا کر پیش کر رہا تھا ۔ قاری کو اس بات کا پتہ آخر میں جا کر چلتا ہے ۔ (22 جولائی )
 
ارو ادب کے نقادوں کے الٹ ہم دونوں کے درمیان اس بارے میں اتفاق پایا جاتا ہے کہ بیانیہ افسانے کا نقص نہیں ہے۔اس بارے میں ان کی رائے ملاحظہ ہو: اردو ادب کے سبھی نقاد بیانہ کو مختصر افسانے کا نقص بتاتے ہیں ۔ بیانیہ یا narration کم و بیش سبھی افسانوں میں ہوتا ہے ۔ اگر بیانیہ میں واقعات نہ ہوں ، تو وہ بے جان ہے ۔ (18 جون )
 
میں نے اس بارے میں لکھا : بیانیہ کو افسانے کا نقص قرار دینے والوں کی عقل میں کوئی حرج ہے ۔ آغا بابر نے میری کتاب کے پیش لفظ میں کیا خوبصورت بات کی ہے۔ لکھتے ہیں:کہانی کہنے کا بھی سلیقہ اور فن ہوتا ہے ۔ جس کا خوبصورت چوکھٹا بیانیہ کی صداقت اور آرائش سے بندھتا ہی ۔ 
 
میرے نزدیک افسانہ پڑھے جانے کے قابل ہونا چاہیئے ، یعنی ایسا ہونا چاہیئے ، جو اپنے آپ کو پڑھوائے ۔ کیا وجہ ہے کہ انور سجاد آج کل نہیں لکھ رہے ۔ اس لئے کہ کوئی ان کا افسانہ نہیں پڑھ سکتا ۔ ( 22 جولائی) 
 
اس کے جواب میں مصطفی کریم نے لکھا:  جہاں تک علامت نگاری کا تعلق ہے میں آپ سے اس نکتے پر متفق ہوںکہ علامتی افسانوں سے ان افسانوں کی Readability ختم ہو جاتی ہے ۔ گو انور سجاد اپنے علامتی افسانوں کی وجہ سے کافی مشہور ہوئے ۔ لیکن ان کے افسانوں کے مجموعے میں سوائے کارڈیئک دمہ کے دوسرے افسانے میں نہیں سمجھ سکا ۔ ( 3 اگست ) 
 
میں نے علامتی افسانے پر اپنے اگلے خط میں یہ تبصرہ کیا: میری نظر میں علامتی افسانہ ختم ہو چکا ہے ۔ اس کے اندر اگر توسیع کے امکانات تھے ، تو ان سے فائدہ نہیں اٹھا یا گیا ۔ اگر افسانہ پڑھا نہیں جا سکتا یا اس کا مفہوم قاری کے پلے نہیں پڑتا ، تو پھر افسانہ کی جانکاری کیسے ہو ۔ (7 اگست) 
 
بیانیہ کے حوالے سے مصطفیٰٰ کریم نے میرے ایک افسانے پر یوں تبصرہ کیا : آپ کا افسانہ نقد سودا مجھے پسند آیا ۔ چونکہ اس میں دلکش بیانیہ ہے ۔ ایسا بیانیہ جس میں مسلسل حرکت یا ایکشن ہو وہی موزوں ہے ۔ جہاں کرداروں کا بیانیہ میں تعطل ہوتا ہے ، وہ نقص ہے ۔ اسے کسی اردو کے نقاد نے اب تک بیان نہیں کیا ہے ۔ میں اس شہر کے ایک رائٹر کلب میں جایا کرتا تھا ، وہاں اس نکتے پر زور دیا گیا تھا۔آپ کی کہانی میں یہودی اور مسلمان عرب کی انتہائی کمزوری کو بغیر کسی اصرار کے نمایاں کر دیا گیا ہے اور شروع سے آخر تک ایک سسپنس سا رہتا ہے ۔ یہ بھی ایک فنی حسن ہے ۔ (4 ستمبر) 
 
میں نے اپنے کسی خط میں لکھا تھا کہ مجھے بیشتر اردو افسانے پسند نہیں آتے۔ اس لئے انہوں نے اسی خط میں مجھ سے استفسار کیا کہ جب آپ کسی افسانے سے متاثر ہوتے ہیں ، تو اس کے کن پہلوؤں پر آپ کی توجہ مائل ہوتی ہے اور کیوں؟ 
 
میں نے اس کے جواب میں لکھا: جہاں تک میں نے غور کیا ہے یہ چیز کسی فارمولے کے بغیر ہے ۔ مجھے بعض اوقات افسانے کی زبان اپنی طرف کھینچتی ہے ۔ دوسری بار پلاٹ اور کہانی کہنے کا طریق۔ میں ایسے افسانے بالکل نہیں پڑھ سکتا ، جو بور کرنے کے لئے لکھے جاتے ہیں ۔ انور سجاد کے بعض افسانے اس تعریف کے تحت آتے ہیں ۔ سب سے زیادہ مجھے کہانی میں دلچسپی ہے اور اس امر میں کہ مصنف نے اس کو کس رنگ میں پیش کیا ہے ۔ اگر افسانے میں کوئی نکتہ پیدا کیا گیا ہے ، تو پھر میری توجہ ضرور اس طرف جاتی ہے کہ یہ بات کس قدر ہنر مندی سے کہی گئی ہے۔ بعض اوقات لوگ کچھ کہنا چاہتے ہیں ، مگر الفاظ کی بھول بھلیوں میں ایسے گم ہوتے ہیں کہ قاری کے پلے کچھ نہیں پڑتا ۔ پھر یہ بات مجھے پسند نہیں ہے کہ تصنع برتا جائے اور جان بوجھ کر پیچیدگیاں پیدا کی جائیں ۔ مجھے شوکت صدیقی نے کہا تھا کہ ہمارے ہاں بعض علامت نگار یہ کرتے ہیں کہ کہانی لکھنے کے بعد اس کے بعض ٹکڑے کاٹ دیتے ہیں تا کہ قاری کو محنت کرنی پڑی ۔ (8 جنوری ) 
 
اس سلسے میں مصطفیٰ کریم نے لکھا: آپ نے افسانے کی پسندیدگی کے سلسلے میں جو نکات لکھے ہیں کم و بیش وہی میرے ذہن میں بھی ہیں ۔ لیکن میں افسانے میں Plausibility کو بھی کافی اہمیت دیتا ہوں ۔ ابھی حال میں مقصود الہٰی شیخ کا افسانہ میں نے پڑھا ۔ اس میں افسانے کی ایک مرکزی کردار گاؤں میں رہنے والی جا ہل عورت ہے ، جو زنا بالرضا میں ملوث ہوتی ہے ۔ اچانک وہ بریڈ فورڈ میں انگریزی کا اخبار پڑھتی پارٹی میں پائی جاتی ہے ۔ فنون میں سعید ہمدانی کا افسانہ بھی بہت خراب ہے ۔ رفعت مرتضٰیٰ کا افسانہ کافی اچھا تھا ۔ لیکن اس میں مرکزی کردار بچے کا رات کے وقت اور وہ بھی برفباری میں فوجی بیرک میں فوج کے گھوڑوں کے اصطبل میں جا کر گھوڑوں کے درمیان سو جانا مجھے نااعتبار محسوس ہوا ۔ اسی طرح فرحت پروین کے افسانے جنک یارڈ میں پاکستانی امریکن کردار جس کی پاکستانی بیوی مذہبی بھی ہے ۔ ان کا اپنے والدین کو ،جو پہلی باررہ جانے کے لئے امریکہ پہنچے ہیں ، انہیں بجائے اپنے گھر میں چائے وائے پلانے کے سیدھے اس گھر میں لے جانا ،جسے بیوی نے ان کی رہائش کے لئے خرید لیا ہے ، مجھے بہت contrived اور پاکستانی قاری کو خوش کرنے کے لئے ایک لکھائی محسوس ہوئی ۔ (23 جنوری)۔ 
 
میں نے اس کے جواب میں لکھا: رفعت مرتضیٰ اور فرحت پروین کے افسانوں کے بارے میں میری وہی رائے ہے ، جو آپ نے قائم کی ہے ۔ دونوں ناکام افسانے ہیں ۔ بہت دلچسپ امر یہ ہے کہ آپ نے سید احمد سعید ہمدانی کے افسانے کو بہت خراب قرار دیا ہے ۔ یہ بات میں نے بہت پہلے ، افسانہ کے چھپنے سے بھی پہلے، ہمدانی صاحب کو لکھ دی تھی کہ افسانہ میری پسند کی چیز نہیں ہے ، مگر پاکستانی قارئین اس کو سراہیں گے ۔ اس پر انہوں نے مجھے احمد ندیم قاسمی کا خط بھیج دیا ، جس میں افسانے کی تعریف کی گئی تھی۔ آپ کو شاید اندازہ ہو گیا ہو گا کہ میں بھی اس افسانے کا کردار ہوں ۔ میرے ذریعہ ہی ہمدانی صاحب کا رابطہ اس محترمہ سے ہوا تھا اور میرے پاس ہی ہمدانی صاحب آئے تھے اور میں ہی انہیں بریمن میں محترمہ سے ملانے کے لئے لے کر گیا تھا ۔ پاکستان میں لوگوں کو ایسی چیزیں پسند ہیں ، جن میں واعظ کی طرح انگلی اٹھا کر نصیحت کی جائے۔ ایسے افسانے قدسیہ بانو نے بھی لکھے ہیں ۔ میں نے ان سے تو نہیں کہا ، مگر ندیم صاحب سے کہا تھا کہ آپ کیوں ایسے افسانے چھاپ دیتے ہیں ۔ قدسیہ بانو کے ایک افسانے میں ایک کردار دنیا جہان کے گناہوں کا ارتکاب کرنے کے بعد اپنے گھر کے محافظ کی تسبیح اٹھا کر گھر میں لوٹ جاتا ہے اور گویا اس کے سارے گناہ دھل جاتے ہیں۔آج ہی ڈان میں محترمہ بینظیر بھٹو اپنے بچوں کے ساتھ اور ایک لمبی تسبیح کو اٹھائے ہوئے دکھائی گئی ہیں ۔ یہ لوگ دنیا کی نظروں میں دھول جھونکتے ہیں ۔ عرب تو مشغلہ کے طور پر تسبیح کو ہاتھ میں رکھتے ہیں ، جیسے ہمارے ہاں پنجاب میں دیہاتی بٹیرا ہاتھ میں اٹھائے پھرتے تھی ۔(27 جنوری ) 
 
ہم اپنے خطوط میں ایک دوسرے کے ادب پاروں پر تبصرہ کیا کرتے ہیں، جو عام طور سے ہم تک محدود رہتا ہے ، کیونکہ ہم اپنی آراءکو متعلقہ رسالوں میں چھپنے کے لئے نہیں بھیجتے۔ ہندو پاک میں اپنے حلقہ احباب سے تعلق رکھنے والوں کے حق میں تعریفی خطوط چھپوانے کی بری رسم چل نکلی ہے ۔ جس کے سبب غیر جانبدارانہ بات کہنے کا رواج ختم ہوتا جا رہا ہے ۔ میرے افسانہ رچرڈ رائٹ کے بارے میں مصطفیٰ کریم کا رد عمل ملاحظہ ہو: کچھ دن پہلے شہر زاد کا دوسرا شمارہ میرے پاس آیا ، تو اس میں آپ کا افسانہ رچرڈ رائٹ پڑھا ۔ افسانے کا منطقی ارتقاء اور انسانیت کی رمق اور ایک ہلکا سا ابہام ، جو درد مندی کی جانب اشارہ کرتا ہے ۔ ان سب نے مجھے متاثر کیا ۔ ( ۵ دسمبر ) 
 
اس سے قبل مصطفیٰ کریم نے میرے افسانے شناخت کے بارے میں لکھا تھا: ستمبر کا شب خون میرے پاس نہیں آیا ۔ اکتوبر کا آیا ہے ، جسے میں روانہ کر رہا ہوں۔ آپ کی کہانی رواں اور اس میں ڈبورنک ایک نئی جگہ نئے کرداروں سے ہم آہنگ محسوس ہوتی ہے ۔ جہاں میں نے  نشانات لگائے ہیں ، وہاں مجھے واقعات کی صحت یا Plausibility پر ذرا شبہ ہوا ۔ بعد میں مجھے وہ درست محسوس ہوئے ۔ البتہ میں یہ نہیں سمجھ سکا کہ شدید بدہضمی کی وجہ سے دونوں کرداروں کو ایک دوسرے کی شناخت کس طرح ہوئی ۔ (23 جنوری) 
 
اس کے جواب میں میں نے لکھا: آپ نے میرے افسانے شناخت کے بارے میں لکھا ہے کہ شدید بد ہضمی کی وجہ سے دونوں کرداروں کو ایک دوسرے کی شناخت کس طرح ہوئی؟ آپ اس افسانے کو پھر ایک بار پڑھیں ۔ اس میں یہ بیان ہوا ہے کہ فرنسواز اپنا تشخص چھپانا چاہتی ہے ۔ مگر جب وہ اپنی خود ساختہ کہانی سناتی ہے ، تو میرے دل میں پہلی بار شبہ پیدا ہوتا ہے کہ وہ اپنی کہانی سنا رہی ہے ۔ اس سلسلہ میں اس کا یہ کہنا اہم ہے کہ پل کی عثمانی قوس دراصل رومن قوس کی ترقی یافتہ صورت تھی ۔ چونکہ میں جانتا تھا کہ یہ بات وہی کہہ سکتا ہے ، جو آرکیٹکٹ ہو یا کم از کم تعمیری معاملات میں دسترس رکھتا ہو ۔ پھر جب ڈوبرونک میں موریس اور میدلین کے ساتھ ملاقات ہوتی ہے اور غذائی زہریت کو فرانسواز میدلین کی شرارت قرار دیتی ہے ، جو موریس کو اپنے قبضہ میں کرنا چاہتی ہے ، تو بات کھل جاتی ہے کہ موریس ہی فراسواز کا خاوند ہے ۔ اس طرح گویا فرانسواز کی شناخت کا راز کھل جاتا ہے ۔ (27 جنوری )
 
جب نیا ورق ، ممبئی، کے مدیر سجاد رشید نے میرا افسانہ ولی مجھے اس ریمارک کے ساتھ واپس بھیج دیا کہ اس میں مکالمہ نہیں ہے ، تو میں نے اس کے بارے میں مصطفیٰ کریم کی رائے معلوم کرنے کے لئے وہ افسانہ ان کی خدمت میں بھیجا ۔ ان کا جواب ملاحظہ ہو: 
اس میں حسب ذیل خوبیاں ہیں۔ (1)۔ رضوان کا تعلق ایک ایسے ملک اور معاشرے سے ہے ، جواردو قاری کے لئے اجنبی ہے ۔ اس کے لئے Exotic کا لفظ استعمال کرتے ہیں ، جس کا نعم البدل اردو میں نہیں۔ (2)۔ افسانے میں بلا کی روانی ہے اور تمام اہم اور جزوی واقعات میں بیساختہ پن ہے۔ کہیں شبہ نہیں ہوتا کہ مصنف انہیں زبردستی گھڑ رہا ہے۔ (گو افسانہ لکھنے کے لئے واقعات گھڑنے پڑتے ہیں)۔(3)۔ رضوان کا کردار عمدہ ہے ۔ وہ زلیخا کو جسمانی طور پر حاصل کرنے کے بعد بھی اس کی محبت میں اس حد تک خود کو مبتلا پاتا ہے کہ آخر میں خود کشی کر لیتا ہے ۔ (4 ) افسانہ جہاں پر ختم ہوتا ہے وہ انسان کی معصومیت کا المیہ ہے اور ایک بھر پور طنز بھی ۔ دونوں نکات فنی اعتبار سے بہت اہم ہیں ۔ 
 
اب چند سوالات جو تنقید نہیں بلکہ اپنے آپ سے خود کلامی ہے اور جوابات کی تلاش بھی۔
 
(1) افسانے میں تین کردار ہیں ۔ راوی ، رضوان اور زلیخا۔ راوی اور رضوان کی داخلی زندگی کا علم تو ہو جاتا ہے ، لیکن زلیخا کی بابت پتہ نہیں چلتا ۔ خاص طور پر اس لئے بھی کہ اگر ہم مکرانیوں کو جانب پاکستانیوں کی بیگانگی اور نسل منافرت زیر نگاہ لائیں تو یہ سوچنا پڑتا ہے کہ زلیخا ایک حبشی کو اپنی جانب متوجہ پا کر کیا سوچتی ہے؟ اس کا جواب میں بھی نہیں دے سکتا ۔ چونکہ حال میں جدید امریکن افسانوں کا جو انتخاب میں نے پڑھا اس میں بیشتر افسانوں میں کرداروں کی سوچ و فکر سرے سے تھی ہی نہیں ۔ تشبیہ اور استعارے بھی نہیں تھے ۔ سیدھا سادا بیان تھا ۔ وہ بیانیہ نہیں جس میں تعطل ہوتا ہے اور جسے افسانے کا نقص قرار دیتے ہیں ۔ (6 جولائی 1998ء) 
 
مصطفیٰ کریم نے مجھے اپنا ناول بھیجا ، تو میں نے اس کے بارے میں رائے دیتے ہوئے لکھا: آپ نے اپنا ناول بھیجا ہے ، جس کو میں نے اسی ہفتے میں پڑھ ڈالا تھا ۔ مجھے وہ بہت پسند آیا ۔ مگر چونکہ مجھے یوں لگا تھا ، جیسے اس کی کہانی میں جھول آ گیا ہو ، اس لئے میں نے سوچا کہ اسے دوسری بار پڑھوں گا۔ یہ دوسری بار آتے نہیں آتی۔ اس دوران میں آپ کا افسانہ شاعر میں پڑھا ، جس میں آپ نے ایک عورت کے جذبات کی خوبصورت تصویر پیش کی ہی۔آپ نے اپنی کہانی میں یہ رخ بھی دکھایا ہے کہ ایشین یا کالے کے ساتھ شادی کا انجام بھی برا نکل سکتا ہے ۔ مگر اس سے زیادہ اہم بات تو یہ تھی کہ اس عورت کو اپنی آزادی سے فائدہ اٹھانے کا موقعہ نہیں ملتا ۔ آپ کے ناول کومیں نے آج پھر دیکھا ہے۔ میرا سابقہ تاثر درست نہیں تھا ۔ (یکم جولائی)
 
مجھے انٹرنیٹ پر ڈان میں چھپنے والی ایک خبر سے پتہ چلا تھا کہ مصطفیٰ کریم ایک تاریخی ناول لکھ رہے ہیں ۔میرے اس بارے میں استفسار کے جواب میں انہوں نے لکھا: آپ کی اطلاع درست ہے ۔ میں 1857ء بنگال کے انتہائی ہنگامی اور اہم دور پر ناول لکھ رہا ہوں ۔ کرداروں میں سراج الدولہ ، ان کے دو اہم افسر ، میر جعفر ، کلائیو، سراج االدولہ کی بڑی خالہ گھسیٹی بیگم، اس کی بیوی اور داشتہ ہیں ۔ میری کوشش ہے کہ ان کو خوبیوں اور برائیوں کے ساتھ پیش کروں ۔ اس دور کی تاریخ پر برٹش لائبریری سے کافی کتابیں مل گئیں۔ ان میں سے واقعات کے علاوہ کرداروں کے مختلف پہلوؤں کے خاکے ذہن میں آئے ہیں ۔ ڈھانچہ تیار ہو گیا ہے ۔ اب مختلف ابواب کو مکمل شکل دینے کی کوشش کر رہا ہوں۔ ناول کے تقاضوں کو مدِّ نظر رکھتے ہوئے مرشد آباد اور پلاسی کے جنگ کے میدان کو بھی دیکھ آیا ہوں ۔ دو دشواریاں ایسی ہیں ، جن کا حل میرے ذہن میں نہیں آتا ۔ کتابیں اب نہیں بکتیں ۔ ناشر پیسے لے لیں گے ۔ اس کے بعد ان کی بلا سے کتاب بکتی ہے یا نہیں ۔ نیز وہ خطوط کا جواب نہیں دیتے۔ دوسری دشواری یہ ہے کہ روشن خیالی اور تحمل پاکستان کی اردو دنیا سے رخصت ہو چکا ہے ۔ اس لئے میرے ناول میں اگر کسی ہندو کو میں نیک انسان یا دلیر پیش کرتا ہوں یا کوئی ہم جنسی کا پہلو ناول میں ہے تو قارئین اور ناقد انہیں پسند نہیں کریں گے ۔ میرے ایک اچھے مذہبی دوست کا اصرار ہے کہ سراج الدولہ کا زوال ہندوؤں کی وجہ سے ہوا ۔ یہ نکتہ تاریخ کے اعتبار سے بالکل غلط ہے ۔ سراج الدولہ کے نانا علی وردی خان نے اپنے دور حکومت میں بنگال میں گائے کی قربانی بند کر دی تھی۔ اس کے علاوہ اس کے بھتیجے جو مختلف جگہوں یا ریاستوں کے نواب تھے ، وہ ہندوؤں کے ساتھ مل کر ہولی کھیلتے تھے ۔ ناول کا کینوس چونکہ وسیع ہوتا ہے ، اس لئے تہذیب کی مختلف جھلکیوں کو پیش کرنا پڑتا ہے ۔ اب اگر ڈر ہو کہ قاری کی حسیات مجروح ہوں گی ۔ پھر قلم میں رکاوٹ آنے لگتی ہے ۔ بہر حال دیکھیں کیا ہوتا ہی ۔ ( 21 مارچ ) 
 
چند ماہ بعد اس ناول کے بارے میں مصطفیٰ کریم نے میری رائے پوچھنے کے لئے مجھے لکھا: مجھے اپنی تخلیق کے سلسلے میں آپ کے آراءکی ضروت ہے ۔ اگرآپ ان کا اظہار بذریعہ خط کر دیں تو مہربانی ہو گی ۔ آئندہ کے حالیہ شمارے میں میرے زیر تحریر ناول کا پہلا باب شائع ہوا ہے ۔ یہ رسالہ آپ کے پاس غا لباً آتا ہے ۔اگر آپ میری تحریر کو پڑھنے کی زحمت گوارا کریں اور پھر مجھے بتائیں کہ اس میں بڑے ناول کی اٹھان ہے یا نہیں؟ نیز Atmosphare بنانے کے لئے میں نے لباس اور دیگر آرائش کا جو ذکر کیا ہے کیا وہ موزوں محسوس ہوتا ہے؟ اس کے علاوہ دو ثانوی کرداروں کی جو تفصیل میں نے بیان کی ہے وہ فنی اعتبار سے نقص تو نہیں ۔ (31 جولائی)
 
میں نے اس کے جواب میں لکھا: آپ کا 31 جولائی کا خط بہت دنوں سے آیا پڑا ہے میں نے سوچا کہ آپ کے ارشاد کے مطابق آپ کے ناول کا باب طوفان کی آہٹ ایک بار نہیں دو تین بار پڑھوں تاکہ اطمینان سے رائے دے سکوں۔ پہلی بار پڑھا تو مجھے تھوڑی سی الجھن ہوئی ، کیونکہ میں فوری طور پر نہ سمجھ پایا تھا کہ معاملہ کیا تھا ۔ یہ بات ناولوں سے مختص ہے اور مجھے پتہ ہے کہ آگے پڑھتے چلے جانا چاہئیے معاملہ خود بخود کھل جائے گا ۔ چنانچہ یہی ہوا ۔ باب کو مکمل کرنے سے پہلے میں اصل مسئلہ سمجھ چکا تھا ۔ دوسری بار پڑھا تو شروع سے لطف اندوز ہوا ۔ جناب کو یہ کیسے خیال آیا کہ اس میں کوئی خامی رہ گئی ہے ۔ مجھے اس میں بڑے ناول کے امکانات نظر آتے ہیں۔آپ نے لباس وغیرہ کا ذکر بہت مناسب رنگ میں کیا ہے ۔ دونوں ثانوی کردار بھی کہانی کے اندر فٹ آتے ہیں ۔ سچی بات ہے کہ مجھے اس باب کو پڑھتے ہوئے آپ پر رشک آیا ۔ مجھے یقین ہے کہ آپ کا ناول ایک عمدہ تصنیف ثابت ہو گا ۔ (10 ستمبر ) 
 
میری مراسلت چند ایک دوسرے ادیبوں کے ساتھ بھی ہے ۔ مگر کسی اور کے ساتھ فنی نکات پر اس طرح کھل کر بات نہیں ہوتی ، جیسی مصطفیٰ کریم کے ساتھ مراسلت میں ہوتی ہے ۔ میں اس کو ان کی ذات کا خاص پہلو جانتے ہوئے دل سے شکر گذار ہوں ۔
اردو املا کے معیار کی ضرورت
 
اعجاز عبید
 
اب جب کہ اردو کمپیوٹر کی دنیا میں قدم رکھ چکی ہے اور اس کے فروغ کے نۓ دریچے وا ہو چکے ہیں تو اب ہمیں اس بات کی اشد ضرورت ہے کہ ہم کمپیوٹر پر اردو ٹائپ کرنے والوں کی خاطر خواہ رہنمائی کریں اور املا کے کمپیوٹر کے مطابق اصول وضع کریں۔ یہاں میرا اشارہ اردو تحریر ہی کی طرف ہے جو کہ واقعی اردو زبان کے طور پر ہی ہر آپریٹنگ سسٹم پہچان سکتا ہے، ان پیج قسم کے مخصوص سافٹ وئر کے مخصوص فانٹ میں لکھی ہوئی تحریر نہیں جسے آپ پڑھنے کے لۓ وہی سافٹ وئیر استعمال کریں ورنہ آپ کو اسی سافٹ وئر کے ذریعے ہر صفحے کی ایک تصویر پیش کر دی جاۓ جسے آپ محض پڑھ سکیں، اور کچھ کام اس سے نہ لے سکیں۔ مزید تفصیل میں "کمپیوٹر اور انٹر نیٹ پر اردو " کے تحت پچھلے شمارے میں دے چکا ہوں۔ 
کچھ دن سے میں کئی اردو تحریروں کا مطالعہ کرنے پر اس نتیجے پر پہنچا ہوں کہ ہمارا مقصد محض یہ ہوتا ہے کہ ہمارا لکھا یا ٹائپ کیا ہوا یا چھپا ہوا لوگ پڑھ سکیں اور سمجھ سکیں۔ لیکن اگر بات املا کی پرکھ کرنے والا سافٹ وئر (سپیل چیکر) بنانے کی ہو تو پھر یہ پروگرام عقل مند قاری کی طرح نہیں پڑھ سکے گا۔ اور بظاہر صحیح نظر آنے والے الفاظ یا الفاظ کے مرکب کو بھی وہ غلط ظاہر کرے گا۔ اعراب کی بات اس وقت نہیں کر رہا ہوں۔ ایسے پروگرام کی لغت میں ہر ممکن لفظ کی صورت میں شامل کرنا ہوگا۔ مثال کے طور پر پچھلے جملے کا ہی لفظ لیں۔ اسے آپ 'مُرکب' لکھیں، یا 'مرکّب' یا 'مُرکّب' یا محض 'مرکب' ۔ہر صورت صحیح ہے اور لغت میں ہر ممکن صورت دینے کی ضرورت ہوگی۔ لیکن "آ رہا ہے" تین الفاظ کا مجموعہ ہے۔ ان کے درمیان میں آپ وقفہ (سپیس) نہ بھی دیں تو یہ "آرہاہے" بھی صحیح پڑھنے میں آۓ گا اور کنھیں دو الفاظ کے بیچ وقفہ دیں ('آ رہاہے' یا 'آرہا ہے') تو اس صورت میں بھی۔ لیکن درست تو یہی ہے کہ یہ تہین الگ الگ الفاظ ہیں اور سپیل چیکر انھیں تین الفاظ کے طور پر تو پہچان لے گا لیکن بغیر وقفہ کے 'آرہا' یا 'رہاہے' یا 'آرہاہے' کو ایک ہی لفظ مانے گا تو یہ اس کی لغت میں نہیں ہوگا اور یہ املا کی غلطی دکھاۓ گا۔
سپیل چیکر کے علاوہ یہ مشکل تلاش میں اور بھی زیادہ ہوگی، چاہے وہ انٹر نیٹ پر گوگل پر سررچ ہو یا آپ کے ورڈ ڈاکیومینٹ میں تلاش میں۔ اگر آپ مکمل فائل میں کسی محترمہ کو محترم سمجھ کر مذکر کا صیغہ لکھ گۓ ہیں اور "آۓ ہیں" کو "آئی ہیں" میں بدلنا چاہ رہے ہیں تو آپ فائنڈ اینڈ رپلیس میں بغیر وقفہ کے "آّۓہیں" لکھ دیں گے اور فائل میں "آۓ (وقفہ) ہیں" ٹائپ کیاہوا ہے تو وہ تبدیل ہونے سے رہ جاۓ گا۔
انٹرنیٹ پر آپ گوگل میں آپ کو غالب کی اس غزل کی تلاش ہے جس میں ہے "آۓ ہے بے کسئِ عشق پہ رونا غالب'۔ اب آپ اس مصرعے کو گوگل کی تلاش پر لگائیں تو یہ اسی وقت وہ غزل ڈھونڈھ سکے گا جب کہ یہ مصرعہ بالکل اسی طرح لکھا ہوگا ورنہ نہیں۔ اگر انٹرنیٹ پر موجود غزل میں ٹائپ بھی اسی طرح کیا گیا ہے کہ "آۓ ہے" کے درمیان میں وقفہ نہیں ہے اور آپ تلاش میں وقفے کے ساتھ لکھ رہے ہیں تب بھی آپ کو صحیح غزل نہیں مل سکے گی۔ یہی صورت "بے کسئِ" میں بھی آۓ گی۔ اسے "بیکسیِ"، "بےکسیِ (بلا وقفہ)" ، "بیکسئِ" اور "بےکسئِ (معہ وقفہ)"، بےکسئِ (بلا وقفہ)" اور ان سب ممکنات کے علاوہ بغیر اضافت کے بھی لکھ کر تلاش کیا جا سکتا ہے لیکن صحیح نتائج اسی وقت برامد ہوں گے جب کہ ویب سائٹ میں اسی طرح لکھا ہوگا جیسا آپ لکھ کر تلاش کر رہے ہیں۔ اس لۓ میں یہ ضروری سمجھتا ہوں کہ ایسے اصول بنانا ضروری ہے جس سے ہر قسم کی تلاش صحیح ثابت ہو سکے۔ املا کے ان اصولوں کا معیار مقرر کرنے کی اب ضرورت بڑھتی جارہی ہے اس لۓ کہ اب اردو تحریر (یونی کوڈ) میں بہت سی ویب سائٹس اپنا مواد دینے لگی ہیں۔
اس قسم کے اور بھی مسائل ذیل میں پیش کر رہا ہوں۔ 
1۔ اکثر حضرات ٹائپ کرتے وقت دو الفاظ کے درمیان وقفہ اس وقت ضروری نہیں سمجھتے ہیں جب کہ حروف کے الحاق کا مسئلہ نہ ہو۔  الف اور واؤ پر ختم ہونے والے الفاظ کے بعد اگر آپ وقفہ نہ بھی دیں تو بظاہر کوئی فرق محسوس نہیں ہوگاجیسا کہ اوپر واضح کیا گیا ہے لیکن اضافت اور درمیان میں "و" والے مرکبات کا معاملہ مختلف ہے۔ مثلاً گل و نغمہ میں گل اور و کے درمیان وقفہ ضروری ہے (ورنہ یہ گلو لکھنے میں آئے گا) تو یہاں وقفہ دیا جاۓ گا، لیکن 'و' اور نغمہ کے بیچ میں وقفے کی ایسی ضرورت پیش نہیں آتی اور لوگ اسے بلا وقفے کے لکھ دیتے ہیں۔ یعنی گل۔ وقفہ۔ ونغمہ۔ اس طرح آپ اردو میں ایک نیا لفظ ایجاد کر دیتے ہیں 'ونغمہ'۔ ان پیج کی فائلوں کو کنورٹ کرتے وقت مجھے نون غنہ کا بھی ایسا ہی تجربہ ہوا۔ ان پیج میں نون غنہ کے بعد وقفہ نہ بھی دیا جاۓ تو املا صحیح ہوتی ہے۔ لیکن اگر میں 'یہاںوقفہ' نہ دوں تو؟ یہاں میں نے یہاں اور وقفہ کے درمیان وقفہ نہیں دیا ہے۔ 
2۔ یہی حال اضافت کا ہے۔ آب 'دردِدل' میں 'دردِ' اور 'دل' کے بیچ میں وقفہ دیں تو یہ ایک لفظ 'دردِدل' گننا ہوگا۔ اور 'درد' اور 'دل' لغت میں ہونے پر بھی آپ کا سپیل چیکر غلطی ظاہر کرے گا۔ اور اگر وقفہ دیا جاۓ تو یہ دو الفاظ شمار ہوں گے۔ 'دردِ' اور 'دل'۔ لغت میں اس طرح 'درد' اور 'دردِ' دونوں الفاظ دینے ہوں گے۔ یا پھر دردِدل، دردِمحبت، دردِجگر سارے الفاظ کو لغت میں شامل کرنا ہوگا۔
3۔ 'ۂ' کی حالت تو بے حد خراب ہے۔ 'نالۂ دل' کی جو شکلیں مجھے دیکھنے کو ملی ہیں وہ یہ ہیں: دونوں الفاظ کے درمیان وقفہ یا عدم وقفہ سے قطعِ نظر 
نالہءدل 
نالۂدل 
نالۂ دل 
نالہ دل 
میں صرف تیسری صورت صحیح سمجھتا ہوں۔ اور اوپر ہمزہ کی جو صورت ہے (مثال نمبر دو میں یہاں)، وہ اردو میں مستعمل نہیں۔ مصری قرآن کی املا میں ہے، محض الف کے اوپر ہمزہ اردو میں استعمال ہوتی ہے جس کے لۓ پہلے سے ہی ایک کیریکٹر موجود ہے، یعنی' أ'۔  'ۂ' یا' ٔ' کے بارے میں یہ بھی کہ یہ کیریکٹرس ہر فانٹ میں نہیں ہیں۔ 
4۔  یہ بھی پتہ چلا ہے کہ کچھ لوگ 'ؤ' کو 'ئو' لکھ رہے ہیں۔ ممکن ہے کہ یہ ان پیج سے یونی کوڈ میں تبدیل کرنے پر ایسا ہو جاتا ہو، لیکن میں اسے غلط سمجھتا ہوں۔ 
5۔ اس کے علاوہ 'ۓ' کی بجاۓ محض 'ے' کا استعمال بھی دیکھنے میں آیا ہے۔جیسے ' موۓ آتش ديدہ ہے' کی جگہ ' موے آتش ديدہ ہے'۔ غالب کے ہی پرانے دواوین میں یہ املا ضرور ہے لیکن یہ آج مستعمل نہیں۔
6۔ کچھ الفاظ ملا کر لکھے جانے والے ہیں۔ اکثر قدیم املا کے مطابق، مثلاً 'سخت جانیہاے' لکھا جاتا ہے اسی طرح 'بیدلی' وغیرہ الفاظ بھی ملا کر لکھے جاتے ہیں، محض وقفہ ہٹایا جاۓ تو یہ بی دلی بن جاتا ہے۔ اسی طرح'لینگے' یا 'کیونکر' ملا کر لکھا جاتا ہے ۔ان کو بھی میں الگ الگ دو الفاظ قابلِ ترجیح سمجھتا ہوں۔ یعنی 'لیں گے' اور 'کیوں کر' 
7۔ اکثر 'ۓ' کی بجاۓ محض 'ے' بھی دیکھا گیا ہے، جیسے  'سخت جانی ہاے'۔ اسے بھی ہاۓ لکھنا چاہۓ۔ 
8۔ ایک اور یہ بھی پتہ چلا کہ کچھ لوگ 'ؤ' کو 'ئو' لکھ رہے ہیں۔ ممکن ہے کہ یہ ان پیج سے یونی کوڈ می تبدیل کرنے پر ایسا ہو جاتا ہو، لیکن میں نے شعر و سخن، مانسہرا (رسالے) کی ان پیج فائل میں بھی ایسا ہی ٹائپ کیا دیکھا ہے۔ میں اسے غلط سمجھتا ہوں۔ 
9۔ لام اور الف (لا) کا معاملہ اعراب کے ساتھ مشکل نظر آتا ہے۔ آپ "جلاّد" لکھنا پسند کریں گے یا "جلّاد" ؟ پہلی صورت میں یہاں شدّہ (تشدید) الف کے بعد لگائی گئی ہے اور دوسری صورت میں "لام" کے بعد۔ میں پہلی سورت درست سمجھتا ہوں اس لۓ کہ "لا" اردو کا ایک حرف ہی مانا جاتا ہے۔
10۔ ان کے علاوہ مزید الفاظ کا معیار مقرر کرنے کی ضرورت ہے جیسے:
"لیے" یا "لۓ" یا لئیے" (میرا ووٹ "لۓ" کے لۓ)
"آئۓ"، "آئیے"، "آیئے"۔(میری راۓ میں دوسری صورت)
"آئینہ"، آیینہ"، آئنہ" (میرے خیال میں نثر میں "آئینہ"، مگر شاعری میں بحر کی ضرورت کے مطابق۔ جیسے غالب کا مصرعہ"ہوائے سیرِگل، آئینۂ بے مہرئِ قاتل " میں "آئینہ" درست ہے جب کہ " پیشِ نظر ہے آئنہ دائم نقاب میں " میں "آئنہ" ۔
11۔فتحتاً یعنی دو زبر کا استعمال عجیب مضحکہ خیز ہے، کچھ حضرات دو زبر لگاتے ہی نہیں اور 'فوراً' کو 'فورا' لکھ کر چھوڑ دیتے ہیں۔ کچھ اور کو میں نے الف کے بعد تخاطبی نشان استعمال کرتے ہوۓ دیکھا ہے، یعنی 'فورا"' جو مختلف فانٹ میں مختلف شکل اختیار کر لیتا ہے۔ اس کے لۓ یونی کوڈ میں الگ سے حرف ہے اور ہر کی بورڈ میں موجود۔ درست صورت 'فوراً' ہے۔
 
صلاۓ عام ہے یارانِ نکتہ داں کے لۓ۔
 
یہ کیسی بے وفائی ہے
 
ڈاکٹر بلند اقبال
 
'ا للہ مارے تمھارے ابا پرائی عورتوں کے بہت شوقین تھے ،جہاں کو ئی لال پیلی چھپن چُھری دیکھی ، چل پڑے پیچھے پیچھے، پھر نہ گھر کا پتہ نہ باہر کا، میں کہے دے رہی ہوں ذ را نظر دبا کر رکھیو ، یہ مرد ذا ت بڑی بے وفا ہوئے ہے ، شادی کے کچھ سال تو ہر کو ئی دُم دبا کہ چلے ہے پر جہاں دو چار لو نڈے لونڈیاں ہوئے وہی آس پاس کی عورتوں کو دیکھ کہ دُم کھڑی کرلی'۔۔۔ 
ادھر اماں جی توجومنہ میں آئے بکے جارہی تھیں پر عفت بی بی گھٹنوں گھٹنوں شرم سے پانی ہوئے جارہی تھی ،وہ کبھی دوپٹہ سر پہ پھیلاتی تو کبھی سینے پہ کھینچ لیتی ،جب اور برداشت نہ ہو ا توگھا گرا سنبھالا ، کھڑاؤں میں پائوں گُھسایااور گھسر گھسر کرتی ہوئی رسوئی میں جا کرلکڑی کے تختے پہ گھٹنوں کے بیچ سردے کر بیٹھ گئی ، پر اماں جی بھی کب چُپ ہو کر بیٹھنے والی تھیں ۔۔۔
اری نوج ماری شرما کیا رہی ہے ، یہ بات دھیان میں رکھ لے و رنہ پھر بعد میں پچھتاوے گی'۔۔۔
' اونہہ اماں جی بھی تو بس، اب جب بیاہ میں صرف چار دن ہی رہ گئے ہیں تو ایسے وقت یہ بک بک جھک جھک، جب دیکھو بس یہی راگ الاپے جارہی ہیں ، نہ جانے ابا نے اماں جی کو کیسے کیسے دھوکے دیے کہ اُنہیں ساری دنیا کے مرد بس ایک جیسے ہی لگے ہیں'۔
عفت نے بےزا رگی سے سوچا۔اونہہ ۔۔ اچانک ہی اُسے اپنے ہونے والے میاں کا خیال آ گیا ۔۔' میرے منان ایسے تھوڑی ہونگے جیسے ابا تھے ۔ وہ اور مردوں کی طرح ہر طرف آنکھیں مٹکانے وا لے نہیں ہونگے۔وہ تو صرف میرے ہونگے ۔صرف میرے، مجھ سے تھوڑی بے وفائی کریں گے، وہ تو مجھ سے سچا پیار کر یں گے '۔۔یہ خیال آتے ہی عفت کو لگا جیسے اُس کے سارے بدن میں بجلیاں سی رینگنے لگی ہوں ۔اُس نے جلدی سے دوپٹے کے پلو سے پیشانی اور گردن کا پسینہ صاف کیااور سامنے چولہے پہ چڑھی دیگچی کے ڈھکن کو سرکا کر بھا پ کو نکلتے دیکھنے لگی۔
اور پھر یہی ہوا ، شادی کی رات منان نے جو اُسے دیکھا تو عفت کو ایسا لگا کہ جیسے اُس کے دہکتے حُسن کو دیکھ اُن کی سٹی ہی گم ہوگئی ہو، ایسے کانپتے ہاتھوں سے اُسے ہاتھ لگایا جیسے وہ موم کی گڑیا ہو، ہاتھ لگے اور پگھل جائے۔ اماں جی کے پیدا کردہ سارے اندیشے بس ہوائی ثابت ہوئے ۔ منان تو سر سے پائوں تک سچے من سے اُسے چاہتے تھے۔ کتنا بڑا تو کاروبار تھا ، دن رات کا دفتری عورتوں میں اُٹھنا بیٹھنا ، مگر مجال ہے جو خاندانی رکھ رکھائو میں کو ئی فرق آنے دیں ، پوری متانت سے لوگوں سے ملتے ، کبھی ضرورت سے زیادہ میل جول نہ بڑھاتے ، ہر چیز کا وقت پہ دھیان رکھتے ، خود عفت کا تو چھوٹی چھوٹی باتوں کا خیال کرتے، کپڑے لتے زیور بس زبان ہلنے کی دیرہوتی اورا نبار لگ جاتا۔ جو دھن برس رہا تھا وہ اُس پر روپ بن کر چمکتا ، بس دلہن ہی بنی رہتی، شادی کو دو سال ہوگئے مگر اولاد اب تک نہ ہوئی تھی پر مجال ہے جو منان شکا یت کا کوئی لفظ بھی زبان پہ لائے ہوں، پورے خاندانی وقار سے رہتے تھے ، نہ تو کبھی پریشانی کا اظہار کرتے ا ور نہ ہی کبھی اپنے روزمرہ کے معمولات میں فرق آنے دیتے، وہ تو اُس کو اب بھی ایسے ہی چھوتے تھے کہ جیسے وہ پہلے ہی دن کی دلہن ہو، ہاتھ لگے اور میلی ہوجائے ۔ اُن کے دن رات ویسے ہی تو تھے جو شادی سے پہلے تھے ، صبح ہوتی اور دفتر چلے جاتے ، شام پانچ بجتے ہی گھڑی کی چڑیا جو پانچ بار کو کو کرتی ٹھیک اُسی وقت منان کی موٹر کی ہارن کی آوازپی پی کرتی گھر میں گُھستی، شام کی چائے وہ بلا ناغہ عفت کے ساتھ پیتے پھر اُن کے بچپن کے دوست شرافت بھا ئی آ جاتے اور دونوں میں کیرم کی بازی لگ جاتی۔ 
شرافت بھائی ہی تو منان کے اکلوتے دوست تھے ، بچپن کا یارانہ تھا، دونوں میں گاڑھی چھنتی تھی۔ پڑوس میں ہی رہتے تھے، ماں باپ مرچکے تھے ، منان ایک بار کہہ رہے تھے کبھی نوجوانی میں جو کسی نے دل توڑ دیاتو پھر شادی ہی نہیں کی ۔ اُن کے گھر دن رات کا آنا جانا تھا، خود عفت کی زبان شرافت بھائی شرافت بھائی کہتے نہ تھکتی تھی۔ شرافت بھائی بھی نام کی طرح بے انتہا شریف ، منان کے بچپن کے دوست ہونے کے باوجود مجال ہے جو کبھی عفت سے نظر ملا کر بھی بات کی ہو۔ شکل پہ بھول پن برستا تھا ، بس لے دے کر ایک اُن کی گھنی مونچھیں تھیں جو اُن کے چہرے پہ کچھ اجنبی اجنبی سی لگتی تھیں ، جب بھی ہنستے تو کچھ عجیب طرح سے منہ کو سُکیڑتے کہ لگتا جیسے ہونٹ خود مونچھ بن گئے ہو۔ عفت کو اُن کو ہنستا دیکھ کر بڑی ہی اُلجھن ہوتی تھی۔
اُس رات بجلی کڑاکے سے گرج رہی تھی ، منان دفتر سے آئے ، عفت کے ساتھ چائے پی اور پھر شرافت بھائی کے گھر کیرم کی بازی جمانے چلے گئے۔عفت کو نہ جانے کیوں صبح ہی سے عجیب عجیب سے ہول سے اُٹھ رہے تھے، کئی بار سوچا آج منان کو گھر پہ ہی روک لیں ، بچپن ہی سے اُس کا بجلی کے کڑاکوں سے دل دہلنے لگتا تھا۔ دو سے جب تین گھنٹے ہوگئے تو چھاتا لیا اور شرافت بھائی کے گھر کے لیے نکل کھڑی ہوئی ، گیٹ بجانے سے پہلے ہی کیا دیکھتی ہے کہ محلے کے دو چار بچے ایک دوسرے کے کندھوں پہ چڑھے ، شرافت بھائی کے کمرے کی کھڑکی سے کمرے کے اندر جمی کیرم کی بازی دیکھنے میں مگن تھے، اُس کو اچانک دیکھا تو ایک دوسرے کے پیچھے کودتے پھلانگتے ہوئے بھاگ گئے ۔ اُس نے جو پیروں کے بل کھڑے ہوکر کمرے میں جھانکا تو آنکھیں پھٹی کی پھٹی رہ گئیں ۔
شرافت بھائی اور منان کچھ اس طرح سے ایک دوسرے میں مشغول تھے کہ کیا کوئی نو بیاہتا شادی شدہ جوڑا آپس میں مصروف ہو ۔۔۔ اُسے ایسا لگا کہ جیسے آسمان کی ساری ہی گرجتی ہوئی بجلیاں اُس پہ ایک ساتھ گر رہی ہوںاور ہر کڑکڑاہٹ میں اماں جی کی آواز گونج رہی ہو ۔۔ 'یہ مرد ذا ت بڑی بے وفا ہوئے ہے '۔۔
ہائے اماں جی۔۔ مگر یہ کیا ۔۔اچانک عفت کے منہ سے نکلا۔۔ یہ کیسی بے وفائی ہے ؟
30 بچوں کی ماں
 
ایم مبین 
 
 
گھر سےنکلنےمیں صرف 10 منٹ کی تاخیر ہوئی تھی اور سارےمعمولات بگڑ گئےتھے۔ 
اُسےاندازہ ہوگیا تھا کہ اب وہ پورےایک گھنٹہ تاخیر سےڈیوٹی پر پہونچےگی اور اِس ایک گھنٹہ میں کیا کیا فسانےبن گئےہوں گے' اُسےاِس بات کا اچھی طرح اندازہ تھا ۔ 
سندھیا سےکسی بات کی توقع نہیں تھی کہ وہ کچھ ایسا کرےجس سےکوئی نئی کہانی نہ بن پائے۔ 
چنٹو نےرو رو کےپورا کمرہ سر پر اُٹھا رکھا ہوگا ۔ رونےکی وجہ سےاُس کی آنکھیں سُرخ ہوکر سوج گئی ہوں گی جو شام تک سوجی رہےگی ۔ 
اُس کی آنکھوں کو دیکھتےہی شوانی اُس پر برس پڑےگی ۔ 
" آج پھر چنٹو کو رُلادیا ؟ میں تم کو الگ سےپیسےکس بات کےدیتی ہوں ؟ اگر تم چنٹو کےساتھ بھی عام بچوں کا سا سلوک کرو تو پھر عام بچوں میں اور چنٹو میں فرق کیا ہے؟ میں تمہاری سسٹر سےشکایت کردوں گی کہ تم مجھ سےالگ سےپچاس روپےلیتی ہو ۔" 
دھمکی ایسی تھی کہ جس کےتصور سے ہی وہ کانپ اُٹھتی تھی ۔ 
اگر سسٹر کو پتہ چلا کہ وہ شوانی اور دُوسری عورتوں سےبھی الگ سے پیسہ لیتی ہےتو وہ ایک لمحہ بھی اُسےکیئر ہوم میں رکھنےنہیں دےگی ۔ 
اُس کی نوکری جاتی رہےگی ۔ اور نوکری چلی گئی تو ؟ 
اس تصور سےہی اُس کےماتھے پر پسینےکی بوندیں اُبھر آئیں ۔ چنٹو کی عادت سی بن گئی تھی کہ وہ جیسےہی ماں سےبچھڑتا تھا ' دہاڑیں مار مار کر رونےلگتا تھا ۔ صرف اُسی کی گود میں بہل پاتا تھا ۔ 
آج شوانی اُسےسندھیا کےپاس یہ سوچ کر چھوڑگئی ہوگی کہ وہ تو تھوڑی دیر میں آجائےگی اور روتےچنٹو کو بہلا لےگی ۔ 
لیکن بدقسمتی سےوہ آج ایک گھنٹہ لیٹ پہونچ رہی ہے۔ 
تھوڑی دیر سےآنکھ کھلی جس کی وجہ سےگھر سےنکلنےمیں دس منٹ لیٹ ہوگئی تھی جس کی وجہ سےجو بس اُسےریلوےاسٹیشن تک لےجاتی تھی 'چھوٹ گئی ۔ 
دُوسری بس آنےمیں 15 منٹ لگ گئے۔ 
اسٹیشن پہونچی تو لوکل چھوٹ گئی تھی ۔ دُوسری ٹرین 15۔20منٹ لیٹ آئی جو راستےمیں دس منٹ لیٹ ہوگئی ۔ پھر ریلوےاسٹیشن سےکیئر ہوم کےلئےبس کاانتظار 
ہر جگہ تاخیر تاخیر تاخیر ! 
اُسے پتا تھا اُس کےدیر سےآنے سے نہ تو سسٹر اُسےکچھ بولےگی اور نہ سندھیا ۔ 
دونوں کو پتا تھا کہ وہ کافی دُور سےآتی ہے۔ سات بجےہوم پہونچنے کے لئے اُسے رات ساڑھے پانچ بجےگھر چھوڑنا پڑتا ہے۔ اِس کےباوجود وہ کبھی کبھار ہی لیٹ ہوتی تھی ۔ اس میں اِس کا عمل دخل نہیں ہوتا تھا ۔ لوکل یا بس لیٹ ہونےکی وجہ سےہی تاخیر سےکیئر ہوم پہونچ پاتی تھی۔ 
اور پھر دِن بھر 30 بچوں کی ماں بن کر اُن کا خیال رکھتی تھی ۔کبھی کبھی تو بچوں میں اِتنی اُلجھ جاتی تھی کہ دوپہر کا کھانا بھی نہیں کھا پاتی تھی ۔ 
روزانہ کا یہ معمول تھا جب بھی وہ دوپہر کا کھانا کھاتی تھی ۔ اُس کی گود میں کوئی نہ کوئی روتا ہوا بچہ ضرور ہوتا تھا ۔ وہ کھانا بھی کھاتی اور بہلاتی بھی ۔ 
کیئر ہوم میں جتنےبھی گاہک تھےسب اُس سےخوش تھے۔ 
چھوٹےبچےتو زبان سےاِس کی خدمت کے بارے میں اپنےماں باپ کو کہہ نہیں پاتےتھے۔ لیکن جب وہ اُسےدیکھ کر ماں کی گود سےاُس کی طرف ہاتھ پھیلا کر مسکراتے، لپکتےتھےتو ماں باپ اندازہ لگا لیتے تھے وہ اُن کےبچوں کا کتنا خیال رکھتی ہے۔ 
ہاں بڑے بچے جو بول سکتےتھے وہ ماں باپ سےتعریف کرتےتھے۔ 
" رادھا آنٹی بہت اچھی ہیں ، ہم سےبہت پیار کرتی ہیں ، ہمارا بہت خیال رکھتی ہے، ہم سےبڑی اچھی اچھی باتیں کرتی ہیں ۔ " 
اِس وجہ سےگاہکوں میں اُس کی امیج بہت اچھی تھی ۔ 
لیکن کبھی کبھی کوئی نہ کوئی ایسی بات ہوجاتی تھی جس کی وجہ سےاُس کی امیج کو دھکّا پہونچنےکا خطرہ پیدا ہوجاتا تھا ۔بلکہ اُسےاپنی نوکری بھی خطرے میں محسوس ہوتی تھی ۔ 
اور نوکری خطرے میں پڑنےکےتصور سےہی وہ کانپ اُٹھتی تھی ۔ 
بوڑھےماں باپ ، دو جوان بہنیں اور دو نکمّے، آوارہ بھائیوں کی نگہداشت کا سارا بوجھ اُسی پر تھا ۔ سسٹر اُسےتنخواہ کےطور پر 3 ہزار روپےدیتی تھی ۔ 
اُسےاِس بات کا علم تھا کہ وہ اچھی سےاچھی غیر سرکاری نوکری بھی کرتی تو شاید اُسےاِتنی تنخواہ نہیں ملتی ۔ اِس کےعلاوہ بچوں کےماں باپ اُسےخوشی سےچالیس پچاس روپے ہر مہینہ دےدیتےتھے۔ یہ سوچ کر کہ اِس لالچ سےشاید وہ اُن کےبچےکا اچھی طرح سےخیال رکھےگی ۔ 
اس نوکری کےچھوٹ جانےکا مطلب تھا پھر سےایک بار بےکاری کےغار میں بھٹکنا ، ماں باپ کی جھڑکیاں ، بہنوں کےطعنےاور بھائیوں کی گالیاں سننا ۔ 
گھر کےحالات کچھ ایسےہوگئےتھےکہ اگر اُسےکسی کےگھر میں برتن مانجھنےکا کام بھی مل جاتا تو وہ بھی کرنےکےلئےتیّار ہوجاتی ۔ 
اس کےمقابلےتو یہ کافی اچھا ، مختلف اور آمدنی والا کام تھا ۔ 
اُسےکیئر ہوم میں 30 بچوں کی دیکھ بھال کرنی پڑتی تھی ۔ 
شہر کی ایک بڑی سی رہائشی کالونی میں سسٹر روزی نےیہ چلڈرن کیئر ہوم جاری کر رکھا تھا ۔ 
اِس کالونی میں زیادہ تر افراد نوکری پیشہ تھے۔ ان میں سےکئی ایسے بھی تھےکہ دونوں میاں بیوی نوکری کرتےتھے۔ ان کےگھر میں بچوں کی دیکھ بھال کرنےوالا کوئی نہیں تھا۔ 
بچےدو ماہ سےلےکر دس سال تک تھے۔ 
اُن بچوں کو وہ کس کےسہارے اکیلےگھر میں چھوڑ کر دُور دراز کےعلاقوں میں نوکری کےلئےجائیں ؟ 
پورےوقت کے لئے وہ نوکرانی نہیں رکھ سکتےتھے۔ کیونکہ ایسےکاموں کےلئےنوکرانیاں اتنی تنخواہ کی مانگ کرتی تھیں جو اُن کی کل تنخواہ کےنصف سےبھی زائد ہوتی تھی ۔ 
ایسےتمام نوکری پیشہ افراد کا وہ واحد سہارا سسٹر روزی کا چلڈرن کیئر ہوم تھا ۔ 
مائیں اپنے بچے ڈیوٹی پر جاتے ہوئےکیئر ہوم میں چھوڑ جاتی تھیں اور شام کو ڈیوٹی سےواپس آتے ہوئے اُنھیں واپس اپنےگھروں کو لے کر جاتی تھیں ۔ 
اِس طرح اس کیئر ہوم میں روزانہ سیکڑوں بچے آتےاور دِن بھر وہاں رُک کر شام کو واپس اپنےگھروں کو چلےجاتےتھے۔ 
ان بچوں کی دیکھ بھال کے لئےسسٹر روزی نےکئی نوکرانیاں رکھی تھیں ۔وہ بھی اُن میں سےایک تھی۔ اس کےساتھ ساتھ سندھیا بھی تھی ۔ دونوں مل کر 30 بچوں کا خیال رکھتی تھیں ۔ 
سندھیا اور اُس میں زمین آسمان کا فرق تھا۔ 
وہ ایک گریجویٹ ، سلجھی ہوئی لڑکی تھی ۔ 
لیکن سندھیا ایک جاہل ، اُجڈ اور گنوارقسم کی عورت تھی۔ 
وہ سویرے7 بجےسےرات کے8۔9 بجےتک ڈیوٹی دینے پر یقین رکھتی تھی، بچوں کا کس طرح خیال رکھا جائےاُس نےسیکھا نہ تھا اور نہ اُس نے سیکھنے کی ضرورت محسوس کی تھی ۔ 
" ارے! میں اپنےبچوں کا اِس طرح سےخیال نہیں رکھتی ہوں تو کیا اِن لوگوں کا خیال رکھوں۔ اُن کےماں باپ نےکیا اُنھیں ہمارے لئےجنا ۔ پیدا کیا اُنھوں نےاور یہاں ہمارے پاس لاکر چھوڑ گئے۔ " 
" سندھیا تم اس کام کے پیسےبھی تو لیتی ہو ؟ " 
" بی بی میں پیسےان بچوں پر نظر رکھنے کے لیتی ہوں ۔ یہ کمرے کے باہر تو نہیں جارہے ہیں ۔ کوئی اُنھیں اغوا کرنےکی کوشش تو نہیں کررہا ہے؟ رات دِن ان کی خدمت کرنےکےنہیں ؟ " 
سندھیا کی باتوں اور حرکتوں سے اسے اُلجھن ہوتی تھی ۔ اسے سندھیا کی نہ تو کوئی بات پسند تھی اور نہ کوئی حرکت ۔ کبھی کبھی دِل میں آتا تھا کہ وہ سسٹر سےاس کی شکایت کردے یا پھر سسٹر سےکہہ کر سندھیا کے بدلےمیں کسی اور کو اپنے معاون کےطور پر مانگ لے۔ 
مگر اس کا انجام کیا ہوگا اُسےاس بات کا اندازہ تھا ۔ 
اور وہ سسٹر سےسندھیا کی شکایت کرتی تو سسٹر اُسےفوراً اُسے اِس کام سے نکال دیتی ۔ 
یا وہ سندھیا کےبدلےمیں کسی اور کو مانگ لیتی تو سندھیا جس کسی کےساتھ رہتی اُ س کی حرکتوں کی وجہ سےوہ سسٹر سےاُس کی شکایت ضرور کرتی اور سسٹر اُسےکام پر سےنکال دیتی ۔ 
اور وہ نہیں چاہتی تھی کہ سندھیا کی نوکری جائے۔ 
کیونکہ اُسے پتا تھا سندھیا بھی اُسی کی طرح بہت ضرورت مند ہے۔ 
اِسی نوکری پر اُس کا گھر چلتا تھا ۔ 
اُس کا ایک آوارہ شرابی شوہر تھا جو کام نہیں کرتا تھا لیکن روزانہ شراب پینےکےلئےاُس سےلڑجھگڑ کر پیسےضرور لےجاتا تھا ۔ اُس کےچار بچےتھے۔ سب سےچھوٹا لڑکا 2 سال کا تھا ۔وہ اُن سب کو اکیلا اپنےگھر چھوڑ کر آتی تھی ۔ ان سب کا خیال اس کی بڑی لڑکی رکھتی تھی ۔ جس کی عمر 10 سال کےقریب ہوگی ۔ 
سندھیا کا اس نوکری سےنکال دیا جانا ان سب کےلئےبھکمری کا پیغام لےکر آتا ۔ اس لئےوہ سندھیا اور اس کی حرکتوں کو برداشت کئےجارہی تھی ۔ 
ان کےپاس جو 30 بچےتھےان میں سےتقریباً دس بچےایک سال سےبھی کم عمر کےتھے۔چنٹو اور رنیتو صرف دو ماہ کےتھے۔ دس بچےپانچ سال سےکم کےتھےباقی پانچ سال سےبڑےتھے۔ 
بڑے بچے ان کےلئے کوئی مسئلہ نہیں تھے۔ 
جب ان کےماں باپ اُنھیں چھوڑ کر جاتےتھےتو ان کا اسکول کا بستہ ان کےساتھ ہوتا تھا ۔وہ بچےایک کونےمیں بیٹھ کر پڑھائی کیا کرتےتھے، جب ان کے اسکول کا وقت ہوجاتا تو وہ دونوں ان بچوں کو یونیفارم پہنا کر تیار کرتیں اور اسکول کی بس یا رکشا تک چھوڑ آتیں ۔ 
ان میں سےکچھ بچےاسکول چھوٹنےکےبعد سیدھےگھر چلے جاتے تھے۔ کیوں کہ تب تک ان کےماں باپ گھر واپس آجاتےتھے۔کچھ بچےاسکول سےدوبارہ کیئر ہوم میں آجاتےتھے۔ کیونکہ ان کےماں باپ دیر سےگھر آتےتھے۔ اِس لئےوہ ڈیوٹی سےآکر اُنھیں کیئر ہوم سےلےکر جاتےتھے۔ 
پانچ سال کےبچے آپس میں یا پھر کمرےمیں رکھےکھلونوں سےکھیلا کرتےتھے۔ 
سب سےبڑا مسئلہ 2 ماہ سے1 سال کی عمر کےجو بچےتھے' ان کا تھا ۔ ایک ایک لمحہ ان کا خیال رکھنا پڑتا تھا ۔ اُنھیں وقت پر دُود ھ ، دو ائیں یا دُوسری چیزیں دینا ۔ پیشاب ، پاخانےکی صورت میں اُن کےکپڑے تبدیل کرنا ، رونےکی صورت میں اُنھیں بہلانا ۔ 
پھر عام طور پر اس عمر کےبچےصرف ماں باپ سےہی بہلتےہیں ۔ ایک بار اگر رونا شروع کردیں تو پھر اُنھیں بہلانا بہت مشکل ہوتا ہے۔ 
بڑے بچوں کو تو مار کےخوف سےچپ کرایا جاسکتا ہے۔ 
لیکن اِس عمر کےبچوں کےسامنے یہ ہتھیار بھی ناکارہ ثابت ہوتا تھا ۔ ایسی بچوں کا وہ ماں بن کر خیال تو رکھ سکتی تھی لیکن ماں نہیں بن سکتی تھی ۔ بچےماں کےلمس سےہی چپ ہوجاتےہیں ۔ بھلےوہ اُنھیں لاکھ ماں سا لاڈ ، پیار ، دُلار دےلیکن ماں کا لمس کیسےدے سکتی تھی ۔جس سے وہ آشنا تھے۔ 
اُسے پتا تھا اگر اس نےکسی بھی بچےکو سنھالنےمیں ذرا بھی لاپرواہی کی تو اِس کی سزا اسےہی بھگتنی پڑےگی۔ 
راہیہ کو ہر ایک گھنٹے کے بعد دوا دینی پڑتی تھی ۔ اگر اس نے اسے باقاعدگی سےدوا نہیں دی تو وہ بیمار ہوجائےگی ۔ راہیہ کی ماں صرف رات بھر اسےسنبھالےگی ۔دُوسرےدِن وہ اس کےپاس چھوڑ کر جائےگی اور دُوسرے بچوں کےساتھ بیمار راہیہ کو اسی کو سنبھالنا پڑےگا ۔ گوتم کو ہر ایک گھنٹے پر دُودھ دینا پڑتا تھا ۔ اگر اُسےدودھ نہ ملےتو وہ رو رو کر سارا کمرہ سر پر اُٹھا لیتا تھا ۔ اور اُسےروتا دیکھ کر دوسرے بچےبھی رونےلگتےتھے۔بچوں کو یہ عادت ہوتی ہےکہ اگر وہ کسی کو روتا ہوا دیکھتےہیں تو خود بھی رونا شروع کردیتےہیں ۔ 
اِس سےبہتر تھا کہ 15۔20 روتےہوئےبچوں کو سنبھالنےکےبجائےگوتم نہ روئےاس بات کی ترکیب کی جائے۔ 
نِکیتا صرف 8 مہینےکی ہے۔اس کا باپ اسےوہاں چھوڑ جاتا ہے۔ اور اسےلینےکےلئےبھی آتا ہے۔اس کی ماں جب وہ 5 مہینےکی تھی تو کسی کےساتھ بھاگ گئی تھی ۔ ا ب اس کا باپ ہی ماں بن کر اس کی پرورش کررہاہے۔ 
اشونی کی صرف ماں ہے۔اُس کے باپ نےکسی اور کےساتھ دُوسری شادی کرلی ہے۔ مجبوراً اپنا گھر چلانےکےلئےاس کی ماں کو نوکری کرنی پڑی ۔ وہ آٹھ مہینےکا ہے۔اس کی ماں اس کےپاس اشونی کو چھوڑ کر نوکری کرنےجاتی ہے۔ 
جب ماں باپ کیئر ہوم میں بچےچھوڑ کر جاتےہیں تو ان کےلئےسیکڑوں ہدایتیں دےجاتےہیں ۔ 
" ہر دوگھنٹےکےبعد دُودھ پلاتی رہنا ، دوا باقاعدگی سےدینا ، اگر پاخانہ یا پیشاب کرے تو فوراً صاف کردینا ، زیادہ دیر کھلا رہنےسےاُسےسردی ہوجاتی ہے۔ ڈاکٹر نےسختی سےمنع کیا ہےتو بچےکو سردی نہیں ہونی چاہیئے۔ اس بار سردی ہوئی تو اسےنمونیہ ہونےکا ڈر ہے۔ دوپہر کو کپڑےبدل کر کاجل پاؤڈر لگادینا ۔ شام کو بچہ اچھی حالت میں ہونا چاہیئے۔ اسےراہل سےدُور رکھنا ، راہل بیمار ہےکہیں اس کی بیماری اسےنہ لگ جائے۔ 
چھوٹےبچوں کےلئےتو ہدایتیں تھیں ۔ بڑےبچوں کےلئےکوئی ہدایتیں نہیں ہوتی تھیں ۔ کیونکہ بچےخود ہدایت دیتےتھے۔ 
" ممی نےکہا ہے۔ 11 بجےدوائی دیجئےگا ۔ " 
" ممی نےکہا ہے۔10 بجےوہ چاکلیٹ کھالینا جو اُنھوں نےدی ہے۔ " 
" ممی نے نہلا کر کپڑے بدلنےکےلئےکہا ہے۔ " 
بچےخود فرمائش کرتے، ایسےبچوں کی فوراً فرمائش پوری کرنی پڑتی تھی۔ نہ کرنےکی صورت میں وہ باپ سےشکایت کردیتے، ماں باپ اُسےباتیں سناتےاور سسٹر روزی کو بھی شکایت کردیتےاور اسےسسٹر روزی کی بھی باتیں سننی پڑتیں ۔ ان تمام خوف اور ڈر سےبےنیاز کوئی تھا تو وہ سندھیا۔ 
ہر بچےسےوہ پوچھتی ۔ 
" اےآج ٹفن میں کیا لایا رے؟ " 
اگر بچےکےٹفن میں کوئی اچھی چیز رہتی تو وہ اسےخود کھاجاتی تھی ۔ بچوں کےچاکلیٹ بسکٹ بھی آدھےسےزیادہ خود کھالیتی تھی ۔ ذرا ذرا سی بات پر بچوں کو بری طرح مارتی تھی اور اُنھیں دھمکاتی بھی تھی ۔ اگر اُنھوں نےاپنےماں باپ سےشکایت کی تو کل اس سےزیادہ مار پڑےگی ۔ 
اس دھمکی کےبعد بچےشکایت نہیں کرتےتھے۔اگر کسی نےکچھ کہہ دیا اور اسےباتیں سننی پڑتی تھی تو دُوسرےدِن اس بچےکو اس بری طرح مارتی تھی کہ وہ دوبارہ ایسی غلطی نہیں کرتا تھا ۔ 
اُسےیہ سب اچھا نہیں لگتا تھا ۔ 
اُس کی سوچ الگ تھی ۔ 
اُسےماں باپ کےدِلوں کا پتا تھا ۔ 
ماں باپ اپنےبچوں کو ایک لمحہ کےلئےبھی کبھی جدا نہیں کرتےتھے۔ اگر وہ جدا کرتےبھی ہیں تو ان کی کوئی نہ کوئی مجبوری ہوتی ہے۔ جو ماں باپ اپنےبچوں کو ان کےپاس چھوڑ جاتےہیں وہ سب مجبور ہیں ۔ پیٹ کی خاطر ، روزی ، روٹی کی خاطر وہ اتنا بڑا پتھر اپنےدِل پر رکھتےہیں ۔ 
ایسےمیں ان ماں باپ کےجذبات سےکیوں کھیلا جائے۔ 
سسٹر روزی ان بچوں کو سنبھالنےکےاسےپیسےدیتی ہے۔ 
پھر اپنےکام سےایمانداری کیوں نہ برتی جائے۔ بےایمانی برت کر کیا حاصل؟ 
اُس کی شادی نہیں ہوئی تھی ۔ 
وہ ماں نہیں بنی تھی ۔ لیکن ان 30 بچوں کو سنبھالتےہوئےکب وہ ان 30 بچوں کی ماں بن گئی تھی اسےبھی پتہ نہیں چل سکا تھا ۔ 

جزیروں میں بٹے لوگ
 
فیصل عظیم
 
 
ایک جزیرہ تیرے گھر کا
ایک جزیرہ میرے گھر کا
ایک جزیرہ بازاروں کا
ایک جزیرہ وہ ہے جس پر خود کو بیچ کے آجاتا ہوں
ایک جزیرہ خوشیوں کا ہے
ایک جزیرے پر مسجد ہے
ایک پہ رقص اور موسیقی کے ساز سجے ہیں
اور جزیروں کو آپس میں
سڑکیں جوڑ دیا کرتی ہیں
 
اب کے چھٹی کا دن ہو گا
تو ہم پھر اپنی گاڑی میں
اُن سڑکوں پر بہتے ہوں گے
 
 
فیونرل سروس  Funeral Services
 
فیصل عظیم
 
سنا تم نے؟
وہاں گھر سے ذرا کچھ دُور
ایسا اِک اِدارہ ہے
جہاں خاصے مناسب دام پر
وہ لوگ
بندوبست سب کرتے ہیں 
سبزہ بھی اُگاتے ہیں
وہ خوشبو بھی چھڑکتے ہیں
صفائی روز کرتے ہیں
وہ کتبہ خود لگاتے ہیں
اُسے گرنے نہیں دیتے
جو تم بے نام ہو جاؤ
مناسب دام لے کر
وہ بہت آرام دیتے ہیں
 
تہمت اور دعا
عبد السلام عاصم
 
ایک خوش حال نے
ایک بد حال  کو
دیکھ کر یو ں کہا
اے خدا شکر ہے
 
ایک بد حال  نے
ایک خوش حال کو
دیکھ کر یوں کہا
اے خدا  رحم  کر
 
الاماں     الحذر
الاماں   الحذر
 
مرا دشمن نہیں کوئی
 
عبد السلام عاصم
 
مرا دشمن نہیں کوئی
مگر میں خوش نہیں ہوں
مجھے اس بات کا غم بھی نہیں کوئی
کہ میں دشمن نہیں رکھتا
نہ میں خوش ہوں نہ میں غمگیں
تو پھر کیا ہوں
 
میں شاید بے سرا ہوں
شور کے اس کار خانے میں
جہاں کچھ بھی نہیں
بس شر ہی شر ہے
واردات قلب کی اور ذات کی
بے چہرہ ، بے ہنگم حوالوں سی
کچھ ہے
اشوک باچپئی
 
کچھ ہے
جس کا کوئی نام نہیں
جو کسی رنگوں کی فہرست میں شامل نہیں
جسے کسی نے دیکھا نہیں
چھو نہیں پایا کوئی
میں اسے پکارتا ہوں
جیسے میری آواز
اس کا نام ہے
رنگ ہے
منظر ہے
لمس ہے
انھیرے کے کنویں سے
کائنات قاضی
 
کہتے ہیں اجنمے بچے کی
یاد نہیں آتی
پر میرے اندر تو ہوک کی طرح اٹھتی ہے اکثر
کہتے ہیں
جس کی آنکھ ناک نہیں بنی
وہ یاد کیسے رہے گا؟
کیوں نہیں رہے گا
اس کا لحم شحم یاد ہے مجھے
میرا حصّہ
جس نے مجھے احساس کرایا 
کہ میں عورت ہوں
اس کی نہ بن سکنے والی ماں
آنکھوں میں آج بھی ایک سپنا تیرتا ہے
اسے باہوں میں بھرنے کا
ایک سپنا
ایک جان کو ہمیشہ اپنا کہنے کا
بھلے ہی اس کا لمس محسوس نہ کیا ہو میں نے
پر کچھ ہفتے ہی سہی
سنجویا تو تھا
اپنے اندر کہیں
اس نے خود نہ رہتے ہوۓ بھی
مجھے یہ ثبوت دیا
میری تکمیل کا
میری زرخیزی کا
برسوں بعد بھی وہ یاد ہے مجھے
آج بھی وہ دوڑا چلا آتا ہے
اپنی باہیں پسارے
میری یادوں میں
آج بھی اسے کھونے کا دکھ
رِستا رہتا ہے میرے اندر کہیں
کاش یہی دکھ ہوتا اسے بھی
جس کا وہ حصّہ تھا
غزل
سرور عالم راز سرور
 
کوچہ کوچہ نگر نگر دیکھا 
خود میں دیکھا اسے اگر دیکھا 
 
قصۂ زیست مختصر دیکھا 
جیسے اک خواب رات بھر دیکھا 
 
در ہی دیکھا نہ تو نے گھر دیکھا 
زندگی! تجھ کو خوب کر دیکھا! 
 
کوئی حسرت رہی نہ اس کے بعد 
اُس کو حسرت سے اک نظر دیکھا 
 
ہم کو دیر و حرم سے کیا نسبت؟ 
اُس کو دل میں ہی جلوہ گر دیکھا 
 
درد میں، رنج و غم میں ، حرماں میں 
آپ کو خوب دربدر دیکھا 
 
حال دل اپنا دیدنی کب تھا؟ 
دیکھتے کیسے، ہاں مگر دیکھا! 
 
سچ کہو بزم شعر میں کوئی 
تم نے 'سرور' سا بے ہنر دیکھا؟
غزلیں
 
دلشاد نظمی
 
 
ضرورت کھردرے جسموں کو اتنا دھار کر دے گی 
عَلم سر کو ، نہتے ہاتھ کو تلو ا ر کر دے گی 
 
تِری مخصوص بیٹھک ، عام سا دربار کر دے گی 
نما ئش اِک مہذب گھر کو بھی ، بازار کر دے گی 
 
اُ جالا روکنے والی فصیلیں خوش تو ہیں لیکن 
دراروں کی حمایت روشنی کو پا ر کر دے گی 
 
ہماری بے حسی لپٹی ہے خوا بیدہ لحافوں میں 
خود اپنی چیخ ہی شاید ہمیں بے دار کر دے گی 
 
تِری رحمت پہ اِس درجہ یقیں ہے اے مِرے مو لا 
تِری قدرت مِرے رُ و مال کو دستار کر دے گی 
 
زرا نوکِ قلم سے حاشیہ محفوظ رکھ ورنہ 
لکیر اپنی روانی میں حدیں سب پا ر کر دے گی 
 
فنا ، گہرے سمندر میں ڈبو دے گی جہازوں کو 
بقا ، ٹوٹے ہوئے بازوُ کو بھی پتوا ر کر دے گی 
 
کبھی دہلیز کے باہر نہ کر گھر کے مسائل کو 
شکن دلشاد چہرے کی ، تجھے اخبا ر کر دے گی 
،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،،
 
سورج کی کرنوں سے اغوا ہونے والا کھارا پانی 
آ بادی میں گھوم رہا ہے گدلائے بنجارہ پانی 
 
آنگن کی سوندھی بیٹھک پر ، دھوپ بدن کو سینک رہی ہے 
بل کھائی زلفوں پہ لرزاں ، جھِلمل پارہ پارہ پانی 
 
میں نا کہتا تھا کہ ضبط کی خوش فہمی کچھ ٹھیک نہیں ہے 
د یکھ زرا سا بندھ کُھلا اور ، پھیل گیا آ وارہ پانی 
 
آگ کی لپٹیں ناچ رہی ہیں ، دجلہ والوں کی بستی میں 
پیاس کے مارے چیخ رہا ہے روز فرات کا سارا پانی 
 
صدیوں سے کیوں ٹھہر گیا ہے اس بستی میں ایک سا موسم 
سیپی ، گھونگھے ، ریت ، چٹانیں ، جال لئے مچھوارہ ، پانی 
 
موڑ سے پہلے پیچھے مُڑ کر ایک نظر جب میں نے د یکھا 
چاند سے چہرے پر پلکوں سے ڈھلکا دُ کھ کا مارا پانی 
 
چاروں اُ و ر گھٹا ئیں کب سے مُکھ درشائے ٹھہر گئی ہیں 
نین گگن کو تاک رہے ہیں ۔ بنجر کھیت کا چارہ پانی 
 
حمد و ثنا رب العزت کی ناممکن دلشاد ہے گر چہ 
سارے پیڑ قلم بن جائیں ، اور سیاہی سارا پانی 
۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔۔ 
 
مطلع میں نے پچھلے برس ممبئی کے سیلاب ذدہ حالات کے 
پیش ِ نظر کہا تھا ۔
غزلیں
اعجازعبید
 
 
گہری جھیل میں کوئی دائرہ سا ابھرا ہے
سنگ ریزہ پھر کوئی یاد نےاچھالا ہے
شب کی برف باری کی برف اب پگھلتی ہے
جو بدن میں زندہ تھا، وہ پرندہ ٹھٹھرا ہے
باغ، پھول، پتّی، کھیت، چاند، آسماں، تارے
یوں تو کتنےساتھی ہیں، دل مگر اکیلا ہے
ریت کا ہر اک ذرّہ کس جگہ سمندر ہے
جنگلوں کو کیا معلوم، کتنی دور صحرا ہے
پیڑ کا وہ تنہا سا برگِ سبز ٹوٹےگا
جانےوالےموسم کا آخری اشارہ ہے
 
 
رات پھر رات ہی، یہ ظلم بھی کر سکتی ہے
ذہن میں خوابوں کی تصویر بکھر سکتی ہے
تیز رفتارہوا آندھی کی صورت کیوں ہے
یہ اگر چاہےتو خاموش گزر سکتی ہے
رات کےہاتھ میں ہیں چاند ستارےپھر بھی
راستہ خوف کےذرّات سےبھر سکتی ہے
جلتی پیشانیوں پر سجدےکےداغ ابھرےہیں
یہ عبادت ہمیں مایوس بھی کر سکتی ہے
رنگ ہوں آنکھوں میں، سج جاتےہیں منظر سارے
طبع خوش ہو تو ہر اک چیز سنور سکتی ہے
غزل
وہاب اعجاز 
 
اس نگر کی گلیوں میں‌ زندگی نہیں ہوتی 
گھر کے سونے آنگن میں روشنی نہیں ہوتی 
 
رت بدل گئی شاید جو ترے حوالے سے 
دل کو اب وہ پہلی سی بے کلی نہیں ہوتی 
 
تو ملے تو پہروں تک شعر گنگناتے ہیں 
تجھ سے دور رہ کر کیوں شاعری نہیں‌ہوتی 
 
یہ مری محبت نے شوخیاں‌ بکھیری‌ ہیں 
جو تمہاری آنکھوں‌میں خامشی نہیں ہوتی 
 
ہیں غلام ازل سے، ہم مصلحت کے ماروں سے 
شاہِ وقت کے آگے سرکشی نہیں‌ہوتی
غزل
سجّاد انور
 
تمہارے نام ہی میں انتساب لکھوں گا 
جب اپنی زندگی پر اک کتاب لکھوں گا 
گڑی ہوئی ہیں جو صدیوں سے تیرے رستے پر 
میں راہ دیکھتی آنکھوں کے خواب لکھوں گا 
کٹی ہے وصل کی خواہش میں زندگی کیسے 
تمہارے ہجر کے سارے عذاب لکھوں گا 
بہاریں مانگنے آتی ہیں دلکشی تم سے 
ترے لبوں کو میں تازہ گلاب لکھوں گا 
تمہیں تو چاند ستارے بھی جھک کے تکتے ہیں 
تمہارے حسن کی سب آب و تاب لکھوں گا 
یہ میری عزت و شہرت تمھارے  نام سے ہے 
یوں اس کتاب کا لب لباب لکھوں گا 
ملے وہ یا نہ ملے تو تلاش کر سجاد 
تری تڑپ کا میں سارا حساب لکھوں گا
غزل یا ہزل
ڈاکٹر ہیرا اندوری
تیز فیشن کی ہے رفتار خدا خیر کرے
نر بھی آتے ہیں نظر نا ر خدا خیر کرے
جیب پر تیری حولدا ر خدا خیر کرے
سرد ہے سٹّے کا بیوپا ر خدا خیر کرے
سرحدوں پر تو عدو کے لۓ فوجیں بھی لگیں
اور گھر میں چلے تلوا ر خدا خیر کرے
آنکھ ماری ہے پڑوسن نے مجھے اٹھلا کر
بیوی نے دیکھ لیا، یا ر خدا خیر کرے
مجھ سے پوچھو کہ ہیں شیطان سے بڑھ کر وہ لوگ
سب جنھیں سمجھے ہیں اوتا ر خدا خیر کرے
میں نے تو یوں ہی کہا تھا کہ ہوں میں بھی منصور
لوگ لے آۓ سرِ دا ر خدا خیر کرے
توڑ دیتے ہیں جو خود بحر و وزن کی بندش
 فن کے دشمن ہوۓ فنکا ر خدا خیر کرے
موگرے، بیلے اور چنبیلی کے پھولوں کا باغ
 
یوسف ناظم
 
 
فقید المثال تصنیف "تنقید اور اسلوبیاتی تنقید" جس کے مصنف پروفیسر مرزاخلیل احمد بیگ ہیں، کے تعلق سے ابتداہی میں یہ عرض کردینا ضروری ہے کہ یہ تنقید کے فن سے تقریباً نابلد شخص کا اس پر اظہارِ خیال ہے۔ ایک بھاری بھرکم اور لرزہ براندام کردینے والے موضوع پر اس ضخیم کتاب کے مطالعے پر خاکسار راغب اس لیے ہوا کہ کتاب کے مصنف کا رعب جو کوئی 18، 20 سال پہلے بالمشافہ مجھ پر طاری ہواتھا وہ نہ صرف اب تک قائم وبرقرار ہے، بلکہ اس میں وقفے وقفے سے اضافہ ہوتارہتاہے۔ مرزا صاحب اپنے پیشے کے وقار اور مرتبے کو استحکام پہنچانے میں کبھی پیچھے نہیں ہٹے۔ اور حیرت اس بات پر بھی ہے کہ اتنی مشقت اور دلسوزی کے باوجود ان کی صحت متاثر نہیں ہوتی۔ پروفیسرمسعود حسین خاں نے، جن کے نام یہ کتاب بجاطور پر معنون ہے، فاضل مصنف کے بارے میں یہ لکھ کر کہ "بلاشک وشبہ کہاجاسکتاہے کہ وہ (مرزا صاحب) ہندوپاک کی لسانیاتی دنیا کی واحد علمی شخصیت ہیں جنھوں نے لسانیات کے درسی مدارج باقاعدہ طور پر طے کیے ہیں، اور اسی کے راستے سے وہ اس علم کے اعلیٰ مناصب تک پہنچے ہیں"، حق بہ حق دار رسید کی شاباشی دی ہے۔ ویسے مرزا خلیل بیگ کے مداحوں میں تو مشفق خواجہ جیسے بلند مرتبہ محقق بھی (ہنسی خوشی) شامل ہیں۔انھوں نے کام ہی ایسے کیے ہیں کہ گوپی چند نارنگ، حامدی کاشمیری، مغنی تبسم، خلیق انجم، نذیر احمد ملک، اشرف رفیع جیسے اہلِ قلم کو صدق دلی کے ساتھ ان کے کارناموں کی داد دینی ہی پڑی۔ خاکسار صرف یہی عرض کر سکتاہے کہ مرزا خلیل احمد بیگ نے اپنی تصانیف سے علی گڑھ مسلم یونیورسٹی کے شعبہ ¿ لسانیات کو وقار بخشنے اور اوجِ کمال پر یا یوں کہیے کہ اس کے قرب وجوار میں پہنچانے میں جس دلجمعی اور مجنونانہ عشق سے کام لیا ہے وہ انہی کا دل جانتاہے اور خاکسار یہ کہنے پر مجبور ہے کہ مرزا خلیل احمد بیگ نے تحقیق اور تنقید جیسی ’کھردری‘ صنف کو صنفِ نازک بنادیاہے۔ خاکسار کی اس موضوع سے رغبت کی ایک وجہ یہ بھی ہے۔
زیرِ نظر کتاب ٥١ عنوانات پر مشتمل ہے اور ہر عنوان اس ادبی مملکت کی ایک ریاست ہے۔ پہلے ٣ عنوانات خالص تکنیکی ہیں جیسے "اسلوبیاتی تنقید"، "اسلوبیاتی تنقید: چند بنیادی باتیں" اور "تنقید کا نیا منظر نامہ"۔ ان تینوں عنوانات کے تحت فاضل مصنف کے عالمانہ مضامین کا میں نے اپنی عافیت کے پیشِ نظر صرف سرسری مطالعہ کیا۔ میں اپنی طالب علمانہ استعداد کے مطابق اس نتیجے پر پہنچا کہ ادب صرف نبض پر ہاتھ رکھ کر اور کانوں پر اسٹیتھسکو پ لگا کر تشخیص اور تشخص کے لیے کافی نہیں ہے، اس کے لیے سرجری بھی ضروری ہے۔ ڈاکٹر مرزا خلیل بیگ اس لحاظ سے صحیح معنوں میں ڈاکٹر ہیں، علمی بھی اور طبی بھی۔
دوسرے ٣ عنوانات "مغرب کے چند اسلوبیاتی نظریہ ساز"، "مسعود حسین خاں اور اسلوبیات" اور "گوپی چند نارنگ کا اسلوبیاتی نظریۂ تنقید" خاکسار کو اس کی بساط سے بہت زیادہ یعنی ’پر تکلف اور مرغن‘ معلوم ہوئے، لیکن بہر حال اجنبیت کا احساس نہیں ہوا۔ مملکتِ ادب کی سیاحی میں اسی طرح، علم میں نہ سہی، معلومات میں ضرور اضافہ ہوتاہے۔ چنانچہ خاکسار کو پتا چلا کہ اسلوبیاتی تنقید معروضی، توضیحی اور تجزیاتی تنقید ہے۔یہ بھی معلوم ہوا کہ اس کا لسانیات سے گہرا رشتہ ہے جو زبان یا زبانوں کے سائنسی مطالعے کا علم ہے۔ مرزا صاحب لسانیات کے استاد ہیں اور اسلوبیات کے ماہر اور اسلوبیاتی دبستانِ تنقید کے بہترین نمائندہ۔
اسلوبیاتی تجزیے کا باب، خاکسار کے مطلب کا باب ثابت ہوا۔ (اس میں سات مضامین ہیں، یوں سمجھیے میرے سات طبق روشن ہوگئے):(١) "ابوالکلام کی نثر" جسے پڑھ کر نظمِ حسرت کا مزا جاتا رہے۔ (٢) "نیاز فتح پوری: لسانی مزاج اور تشکیلِ اسلوب"۔ اس کا ایک جملہ ہی قاری کی جان نکال لیتاہے۔ لکھا ہے: "اُدھر سورج ڈوب رہاتھا اور اِدھر ایک بدرِ کامل طلوع ہورہاتھا"۔ فاضل مصنف نے اسے "تقابل" اور "اسلوبیاتی تضاد" (Antithesis) کا نام دیا ہے۔ ان کی مرضی میں ہمارا دخل کیاہے! (٣) "رشید احمد صدیقی کا طنزیہ ومزاحیہ اسلوب"۔ مرزا خلیل بیگ نے اس عنوان پر کھل کر لکھا ہے اور طنزومزاح کا فرق بیان کرنے میں رشید صاحب ہی کے حوالے سے اپنا مضمون سجایاہے۔ خاکسارکی رائے ہے کہ رشید صاحب کو جتنا پڑھیے گا اتنے ہی نئے نئے شگوفے آپ کے ہاتھ آئیں گے۔ مرزا صاحب نے بجا طور پر کہا ہے کہ"طنزو مزاح کی تخلیق میں زبان بہت بڑا رول ادا کرتی ہے۔" ان کے اس خیال سے بھی خاکسار کو اتفاق ہے کہ "رشید احمد صدیقی نے طنزو مزاح کی تخلیق میں زبان کے تمام تر تخلیقی امکانات کا سہارا لیا ہے، زبان کو ہر نئے انداز سے برتنے کی کوشش کی ہے اور زبان کی صوتی، صرفی، لغوی، نحوی اور معنیاتی سطحوں پر اس کے تخلیقی امکانات کو ڈھونڈ نکالنے کی پوری کوشش کی ہے"۔ (٤) "بیدی کی زبان" جس میں بیدی کی زبان کا تجزیہ فاضل مصنف نے بڑی محنت اور گہرائی سے کیا ہے۔ بیدی کی زبان پر ہمارے اکثرنقادوں کے اعتراضات کا ذکر کرتے ہوئے مرزا صاحب لکھتے ہیں کہ "بیدی کی زبان کے بارے میں اظہارِ خیال کرتے وقت یہ بات ذہن نشین رہنی چاہیے کہ نہ صرف یہ کہ خود بیدی پنجاب کے رہنے والے تھے بلکہ ان کے افسانوں کے بیشتر کرداروں کا تعلق بھی سرزمینِ پنجاب سے ہے۔۔۔ ظاہر ہے کہ ان کرداروں کی زبان اعلیٰ معیاری اردو یا جسے ہم ’نستعلیق‘ اردو کہتے ہیں، نہیں ہوسکتی تھی۔" بیدی کی زبان کے بارے میں مرزا صاحب آگے چل کر لکھتے ہیں کہ "یہ بات نہایت اہم اور لائقِ ستائش ہے کہ بیدی نے اپنی کہانیوں میں زبان کے استعمال میں تصنع یا رکھ رکھاو ¿ سے کام نہیں لیا ہے۔ جس طرح وہ اپنے کرداروں کو ان کے اصلی اور حقیقی رنگ میں پیش کرتے ہیں اور ان کے جذبات و نفسیات کے بیان میں فطری انداز اختیار کرتے ہیں، اسی طرح انھوں نے زبان کے استعمال میں بھی حقیقت پسندی سے کام لیا ہے اور کرداروں کی گفتگو، بول چال، طعنہ وتشنع، نیز پیارو محبت اور نفرت و حسد کے جذبات کے اظہار میں انھیں کی زبان سے کام لیاہے۔" مرزاصاحب کی یہ بات ہمارے نقادوں کے غور کرنے کی ہے۔ (٥) "ذاکر حسین : زبان اور اسلوب"۔ (٦) "اکبر الہٰ آبادی اور لغاتِ مغربی" نہایت دلچسپ اور معلومات بخش مقالہ ہے اور خاکسار کی رائے ہے کہ اکبر الہٰ آبادی اینگلو اردو شاعری کے معمار ہیں۔ اور اس کے بعد اس باب کا آخری مضمون ہے"دکنی اسلوبیات۔" مرزا خلیل احمد بیگ نے جتنا لکھا ہے، یقینا اس سے بہت زیادہ پڑھاہے۔ اپنے وسیع مطالعے کا تجزیہ اور وہ بھی ماہرانہ تجزیہ پیش کرنا، پاپڑ بیلنے سے زیادہ مشکل کام ہے۔ پاپڑ بیلنے میں صرف جسمانی مشقت ہے۔ ذہانت کا اس میں کیا دخل ہے۔ مرزا خلیل احمد بیگ نے پاپڑ نہیں بیلے ہیں___ موگرے، بیلے اور چنبیلی کے پھولوں کا باغ سجایا ہے۔
نئے تنقیدی زاویے کے باب میں دو مضامین شامل ہیں، "ادب اور نشانیات" اور دوسرا "تجزیہ ¿ کلامیہ: مسائل و مباحث۔" اس باب میں فاضل مصنف نے لغوی مسائل پر بحث کی ہے اور ’ڈسکورس‘ کے لیے ’کلامیہ‘ کے لفظ کو متبادل کے طور پر پیش کیا ہے جو کم سے کم میرے دل کو لگا۔ نیا لفظ قبول کرنے میں ہم لوگ تکلف اور تامل کا سہارا لیتے ہیں۔ختنے ولیمے کی دعوت میں تھوڑے سے تکلف میں کوئی حرج نہیں لیکن ادب وزبان کے دسترخوان پر ہاتھ روکنا مناسب نہیں ہے۔ الفاظ کی ذخیرہ اندوزی ہرلحاظ سے مستحسن ہے۔
یہ کتاب صرف طالب علموں کے لیے نہیں ہے، اہلِ علم بلکہ عالموں کے لیے بھی ہے اور فاضل مصنف قابلِ مبارک باد ہیں کہ__ اب کیاکہوں! 
میں تو ڈراسہما بیٹھا تھا کہ اس ’کڑے‘ موضوع پر ایسی ’کھری‘ کتاب پر کیا لکھوں، لیکن جی کڑا کرکے کچھ لکھ سکا۔ ابتدا میں کتاب کے مضامین کی فہرست اور پروفیسر مسعود حسین خاں کی’صحت افزا‘ تحریر پڑھی تو اندازہ ہواکہ یہ کتاب میرے لیے بھاری پتھر ثابت ہوگی۔ لیکن پتا چلا کہ کتاب واقعی پُراثر، وقیع اور عالمانہ ہے اور ادبی تنقید کا ایک نیا اور روشن باب وا کرتی ہے!
 
کتابوں کی باتیں
 
 
قدرت اﷲ شہاب 'شہا ب نامہ'
 
وہاب اعجاز
 
شہاب نامہ قدرت اللہ شہاب کی خودنوشت کہانی ہے۔ شہاب نامہ مسلمانان برصغیر کی تحریک آزادی کے پس منظر ، مطالبہ پاکستان، قیام پاکستان اور تاریخ پاکستان کی چشم دید داستان ہے۔ جو حقیقی کرداروں کی زبان سے بیان ہوئی ہے۔ شہاب نامہ دیکھنے میں ضخیم اور پڑھنے میں مختصر کتاب ہے۔ شہاب نامہ امکانی حد تک سچی کتاب ہے۔ قدرت اللہ شہاب نے کتاب کے ابتدائیہ میں لکھا ہے کہ، 
”میں نے حقائق کو انتہائی احتیاط سے ممکنہ حد تک اسی رنگ میں پیش کرنے کی کوشش کی ہے جس رنگ میں وہ مجھے نظرآئے۔“ 
جو لوگ قدرت اللہ شہاب کو جانتے ہیں ان کو معلوم ہے کہ یہ ایک سادہ اور سچے انسان کے الفاظ ہیں ۔ قدرت اللہ شہاب نے اس کتاب میں وہی واقعات لکھے ہیں جو براہ راست ان کے علم اور مشاہدے میں آئے اس لئے واقعاتی طور پر ان کی تاریخی صداقت مسلم ہے۔ اور بغیر تاریخی شواہد یا دستاویزی ثبوت کے ان کی صداقت میں شک کرنے کا کوئی جواز نہیں۔ البتہ حقائق کی تشریح و تفسیر یا ان کے بارے میں زاویہ نظر سے اختلاف ہو سکتا ہے۔عمومی طور پر شہاب نامہ کے چار حصے ہیں، 
1)قدرت اللہ کا بچپن اور تعلیم 2) آئی سی ایس میں داخلہ اور دور ملازمت 
3) پاکستان کے بارے میں تاثرات 4) دینی و روحانی تجربات و مشاہدات 
ان چاروں حصوں کی اہمیت جداگانہ ہے لیکن ان میں ایک عنصر مشترک ہے اور وہ ہے مصنف کی مسیحائی۔ وہ جس واقعہ کا ذکر کرتے ہیں وہ لفظوں کے سیاہ خانوں سے نکل کر قاری کے سامنے وقوع پذیر ہونا شروع کر دیتا ہے۔ وہ جس کردار کا نقشہ کھینچتے ہیں وہ ماضی کے سرد خانے سے نکل کر قاری کے ساتھ ہنسنے بولنے لگتا ہے۔ 
اس کتاب میں ادب نگاری کی شعوری کوشش نظر نہیں آتی ۔ بے ہنری کی یہ سادگی خلوص کی مظہر ہے اور فنکاری کی معراج ، یہ تحریر ایمائیت کا اختصار اور رمزیت کی جامعیت لئے ہوئے ہے۔ کتاب کا کےنوس اتنا وسیع ہے کہ اس کی لامحدود تفصیلات اور ان گنت کرداروں کی طرف اجمالی اشارے ہی کئے جا سکتے ہیں۔ لیکن یہ اشارے بھر پور ہیں۔ 
قدرت اللہ شہاب کا بچپن اور تعلیم:۔ 
بچپن اور تعلیم کا دور شہاب کی شخصیت کا تشکیلی دور ہے اس لئے مصنف کی شخصیت سے دلچسپی رکھنے والے قارئین کے علاوہ ان کے ملاقاتیوں کے لئے جداگانہ اہمیت رکھتا ہے۔ لیکن اس ذاتی زاویے کے علاوہ اس کی ایک تاریخی اہمیت بھی ہے۔ اس حصے میں ڈوگرہ دور کی ریاست جموں کشمیر کا معاشرتی اور سیاسی نقشہ زندہ ہو کر سامنے آجاتا ہے۔ اس باب میں شہاب نے بہت سے زند ہ کردار تخلیق کئے ہیں جو یقینا اردو ادب کے زندہ کرداروں میں شامل ہیں ۔ ان کرداروں میں مولوی صاحب کی بیوی ، چوہدری مہتاب دین ، ملازم کریم بخش شامل ہیں لیکن ان میں سب سے اہم اور بہترین کردار چندرواتی کا ہے۔جوانی کے عشق کی اولےن ہمسفر چندراوتی کا سراپا یوں لکھتے ہیں۔ 
” چندراوتی واقعی سورن کنیا تھی۔ وہ سپر ڈیشز سمیشر قسم کی لڑکیوں کی طرح حسین تو نہ تھی لیکن اس کے وجود پہ ہر وقت سپیدی سحری کا حالہ رہتا تھا۔ رنگت میں وہ سونے کی ڈلی تھی ۔ اور جلد اس کی باریک مومی کاغذ تھی ۔ جس کے آر پار نگاہ جاتی بھی اور نہیں بھی جاتی۔ ۔۔۔جب وہ پانی پیتی ہے تو وہ اس کے گلے سے گزرتا ہوا ایک ایک گھونٹ دور سے گنا جاسکتا ہے۔“ 
کتاب کا یہ حصہ مختلف طبقات سے تعلق رکھنے والے زندہ کرداروں سے بھرا پڑا ہے اور ہر باب اپنی جگہ ناول یا ناولٹ ہے۔ اس حصے میں اس دور کی معاشرت زندہ ہو کر سامنے آجاتی ہے۔ 
آئی سی ایس اور دور ملازمت:۔ 
کتاب کا دوسرا حصہ ملازمت سے متعلق ہے۔ اس دور میں وہ بھاگلپور میں اسسٹنٹ کمشنر ، اورنگ آباد اور تملوک میں ایس ڈی او، اور صوبائی سیکرٹریت اڑیسہ میں انڈر سیکر ٹری رہے۔ اس دور کی تصویر کشی ، تاثراتی اور تجریدی انداز میں اس چابکدستی سے کی گئی ہے کہ تحریک پاکستان اور مطالبہ پاکستان پس منظر اور جواز ذہنوں پر کم اور دلوں پر زیادہ نقش ہو جاتا ہے۔ شہاب نے اس بارے میں لیکچر بازی نہیں کی بلکہ حالات و اقعات کو زبا ن دے دی ہے او ر وہ پکار پکار کر کہہ رہے ہیں کہ برصغیر میں مسلمانوں کی بقا کا پاکستان کے علاوہ کوئی دوسرا راستہ نہیں تھا۔ سرگزشت کا یہ حصہ قیام پاکستان کے ناگزیر ہونے کی دلیل اور دستاویزہے۔ کلکتہ اور بہار میں وسیع پیمانے پر مسلمانوں کی نسل کشی ، کانگرس ہائی کمان کا خفیہ منصوبہ جو شہاب صاحب نے جوش جنوں میں قائداعظم تک پہنچایا ، یہ سب تحریک پاکستان کا المناک دیباچہ ہے۔ 
1947ءمیں شہاب پاکستان آئے جہاں وہ سیکرٹریٹ میں بھی رہے آزاد کشمیر کی نوزائیدہ حکومت کے سیکرٹری جنرل بھی ، جھنگ کے ڈپٹی کمشنر بھی ، تین سربراہانِ مملکت کے پرسنل سیکرٹری بھی اور ہالینڈ میں پاکستان کے سفیر بھی۔ یہ حصہ تاریخی اہمیت کا حامل ہے اس میں قاری پاکستان کے ایک اہم تشکیلی دور میں صاحبان اختیار کل کو حاکموں کی حیثیت سے بھی دیکھتے ہیں اور انسانوں کی حیثیت سے بھی۔ گورنر جنرل غلام محمد، صدر سکندر مرزا اور صدر ایوب کی زندگی کی جھلکیاں شہاب نامہ میں ملتی ہیں و ہ کسی مورخ کی تاریخ میں نہیں ملیں گی ۔ ان میں پس پردہ جھانکنے کا لطف آتا ہے۔ اس حصے میں اہم رازوں سے پردہ اٹھایا گیا ہے۔ کس طرح افسر شاہی کو سوچے سمجھے منصوبے کے تحت اقدار میں شامل کیا گیا اور پھر فوج کو اقدار میں آنے کے لئے راہ ہموار کی گئی۔ یہاںصدر ایو ب ،سکندر مرزا ، غلام محمد سب کی محلاتی سازشوں سے پردہ اٹھایا گیا ہے۔ 
اختیار اعلیٰ کی راہداریوں کی قربت کے برعکس ڈپٹی کمشنر کی ڈائری ، انتظامیہ کے ضلعی نظام کے ناسوروں کی پردہ در اور عوام الناس کی بے بسی اور پریشانیوں کی آئینہ دار ہے۔ افسوس کی بات ہے یہ ہے کہ جب سے اب تک خرابیوں کی اصلاح کے بجائے ان میں اضافہ ہی ہوا ہے۔کاش ڈائری کے یہ اوراق ہمارے آئندہ ضلعی حاکموں کے دل میں خوف خدا اور انسانی ہمدردی کا جذبہ پیدا کر سکیں ۔ 
پاکستان کے بارے میں تاثرات:۔ 
پہلے دو ابواب کے برعکس پاکستان کا مستقبل خارجی واقعات کی داستان نہیں ،بلکہ ایک داخلی ردعمل ہے۔ اس میں شہاب صاحب نے اپنی آرزئوں کے نقش دکھائے ہیں اور چند سیاسی حقائق کا تجزیہ بھی کیا ہے۔ یہاں وہ اُن اصولوں کی نشاندہی کرتے ہیں جن پر چل کر پاکستان ایک بہترین اسلامی فلاحی ریاست بن سکتا ہے۔ اور مسلم دنیا کی مکمل رہنمائی اور قیادت کر سکتا ہے۔ وہ اس مختصر باب کے خاتمے پر لکھتے ہیں، 
” ہمیں حب الوطنی کا جذبہ نہیں بلکہ جنون درکار ہے۔ جذبہ تو محض ایک حنوط شدہ لاش کی مانند دل کے تابوت میں منجمد رہ سکتا ہے۔ جنون ، جوش جہاد اور شوق شہادت سے خون کو گرماتا ہے اسی میں پاکستان کی سلامتی اور مستقبل کا راز پوشیدہ ہے۔“ 
دینی و روحانی تجربات و مشاہدات (چھوٹا منہ بڑی بات):۔ 
کتا ب کا یہ حصہ کافی متنازعہ رہا ہے بعض لوگوں کا خیال ہے کہ شہاب صاحب کے دوستوں نے لکھ کر اس کتاب میں شامل کیا ہے۔ یہ اُن کی روحانی زندگی کی داستان ہے۔ ممتاز مفتی ساری عمر اُن کی چوتھی سمت کے متعلق چلاتے رہے ۔ اور شہاب صاحب اُس سے مسلسل انکار کرتے رہے لیکن اُنھوں نے اپنے اس آخری باب میں ذکر کیا ہے کہ کس طرح ایک نائنٹی نام کا کردار ان کو مستقبل کے راز بتاتا تھا اور اُس کو ہدایات دی جاتی تھیں۔ ویسے اگر دیکھا جائے تو ایک مادی سوچ رکھنے والا شخص ان باتوں کو من گھڑت سمجھتا ہے ۔ لیکن اس بار ے میں یہی کہا جا سکتا ہے کہ ”ماننے کے لئے جاننا ضروری نہیں “ اور ہم تو اس باب کے بارے میں یہ کہہ سکتے ہیں کہ 
ع یہ معاملے ہیں نازک جو تری رضا ہو سوکر 
شہاب نامہ اسلوب اور بیان کے لحاظ سے ایک شاہکار ہے اس لئے آئیے شہاب نامے کے فنی خصوصیات کاجائزہ لیتے ہیں، 
اسلوب:۔ 
نثر اسلوب کا اپنا ایک آہنگ ہوتا ہے جس کے شیڈ ز ہر لکھنے والے کے ہاں مختلف ہوتے ہیں ۔ یہی آہنگ عبارت میں سلاست پیدا کرتا ہے۔ بعض لکھنے والوں کے ہاں جملوں کی مصنوعی اور پر تکلف ساخت کی وجہ سے عبارت میں جھٹکے پیدا ہو جاتے ہیں جن پر بعض اوقات جدیدیت کا پردہ ڈالنے کی کوشش کی جاتی ہے۔ اور جس طرح جھوٹ بولنے والے کو زیادہ دیر گفتگو کرنا پڑجائے تو کہیں کہیں اس کے منہ سے سچی اور متضاد باتیں بھی نکل جاتی ہیں ، اسی طرح مصنوعی اسلوب زیادہ دیر تک نہیں چل سکتا ۔ جہاں لکھنے والے کو ذرا سی اونگھ آئی اس کا اصلی پن ظاہر ہو گیا اور بلند آہنگ جملوں کے پھسپھسے اور کمزور جملوں کا ٹانکا لگ گیا اور عبارت میں ناہمواری پیدا ہو گئی۔ لیکن قدرت اللہ شہاب کی نثر ایسے فنی نقائض سے بالکل پاک ہے اس کے ساتھ ساتھ انہوں نے نہایت سہولت کے ساتھ اپنا مدعا بیان کیا ہے اور جملوں کی ساخت کو پیچیدہ نہیں ہونے دیا۔مثلاً 
”جمہوریت کا سکہ اسی وقت چلتا ہے جب تک وہ خالص ہو ۔ جوں ہی اس میں کھوٹ مل جائے اس کی کوئی قدر و قیمت نہیں رہتی۔“ 
منفر د طرز تحریر:۔ 
شہاب نامہ میں نجی، جذباتی ، رومانی ، قلبی ، روحانی ، خاندانی ، معاشرتی ، سیاسی ، تاریخی ، دفتری ، قومی ، ملکی ، بین الاقوامی ، ذہنی ، علمی ادبی اور نظریاتی غرضیکہ ہر قسم کے واقعات بیان ہوئے ہیں ۔ پھر معمولی بیروں ، ملازموں اور موچیوں سے لے کر مشاہیر عالم اور مملکتوں کے سربراہان تک کا ذکر ہے، تاہم یہ قدرت اللہ شہاب کے منفرد طرز تحریر اور دلنشیں انداز بیان کا اعجاز ہے کہ چھوٹے سے چھوٹے واقعات اور معمولی سطح کے افراد بھی قاری کے دل و دماغ میں سما جاتے ہیں۔ اس سے بڑھ کر شہاب صاحب کا کمال اور احسان یہ ہے کہ انہوں نے صورتیں صفحہ قرطاس پر یوں منعکس کر دیں ہیں کہ آنے والے زمانے اس سے بہت کچھ اخذ کر سکیں گے۔ 
” صاحب اقتدار اگر اپنی ذات کے گرد خود حفاظتی کا حصار کھینچ کر بیٹھ جائے تو اس کی اختراعی ، اجتہادی اور تجدیدی قوت سلب ہو کر اسے لکیر کا فقیر بنا دیتی ہے۔ 
خود ستائی سے اجتناب:۔ 
خود نوشت ایک مشکل صنف ادب ہے کیونکہ اس میں خودستائی کے مواقع جا بجا موجود ہوتے ہیں ۔ کسی بھی ایسے واقعے کا بیان جس میں لکھنے والا خود کو ہیرو ثابت کررہا ہو خواہ کتنا ہی حقیقت پر مبنی کیوں نہ ہو پڑھنے والا شک میں مبتلا ہوئے بغیر نہیں رہ سکتا چنانچہ ایسے موقعوں پر ایک اچھے ادیب کو خاصی پر لطف احتیاط سے کام لےنا پڑتا ہے۔ مثلاً شہاب صاحب آئی سی ایس کی ٹریننگ کے دوران وہ اپنی گھوڑ سواری کے متعلق نہیں کہتے کہ انہیں اس میں مہارت حاصل تھی بلکہ وہ کہتے ہیں ، یہ سارا گھوڑے کا اپنا کمال تھا۔ 
گیلپ کی آواز پر میر ا گھوڑا خود بخود سر پٹ بھاگنے لگا ۔ راستے میں ایستادہ رکاوٹوں کو بھی خود ہی اپنی ہنر مندی سے پھلانگتا چلا گیا۔ آخر میں جب کرنل صاحب نے فگر آف ایٹ (8) بنانے کا آرڈر دیا تو میرے گھوڑے نے ایسے خوبصورت دائرے کاٹ کر انگریزی آٹھ کا ہندسہ بنایا کہ ممتحن نے مجھے شاباش دے کر اچھے نمبروں سے پاس کر دیا۔“ 
سادہ زبان:۔ 
شہاب نامہ کی ایک اور خوبی یہ ہے کہ جہاں جہاں جذبات نگاری ، واقعہ نگاری اور کردار نگاری کے مواقع آئے ہیں۔ شہاب صاحب نے ادق ، ثقیل ، غیر فصیح اور اجنبی الفاظ کا سہار نہیں لیا ۔ بلکہ مشکل ترین معاملات ، نازک ترین خیالات او ر پیچیدہ ترین مفاہیم کو بھی نہایت سہولت اور آسانی کے ساتھ پورے تاثر میں بھگو کر قلمبند کرتے چلے جاتے ہیں مثلاً 
”ایک روز وہ چھابڑی والے کے پاس تاز ہ گنڈیریاں کٹوانے کھڑی ہوئی تو میرے دل میں آیا ۔۔۔ ایک موٹے گنے سے چندرا وتی کو مار مار کر ادھ موا کردوں اور گنڈیریوں والے کی درانتی سے اس کے ٹکڑے ٹکڑے کرکے اپنے دانتوں سے کچر کچر چبا ڈالوں۔“ 
شوخی و ظرافت:۔ 
شہاب نامہ کے نثر کی ایک اور خوبی شگفتگی ، شوخی اور ظرافت کا برمحل استعمال ہے جس سے تحریر میں لطف دلچسپی اور خوبصورتی پیدا ہو گئی ہے۔ اور اس ہی کی بدولت اتنی ضخیم کتاب ہونے کے باوجود قاری کسی بھی صورت میں اکتاہٹ کا شکار نہیں ہوتا اور اُس کی دلچسپی آخر تک برقرا ر رہتی ہے۔ 
”حکیم گوراندتہ دل کا ایک خاص وصف تھا کہ وہ دکان کی کوئی چیز ضائع نہیں ہونے دیتے تھے۔ ایک با ر روغن بادام کے کھلے منہ والی بوتل میں مردہ چھپکلی نظر آئی ۔ حکیم صاحب نے چمٹے سے پکڑ کر اسے نکالا اور کچھ دیر تک اسے بو تل کے منہ سے الٹا ٹکائے رکھا تاکہ چھپکلی سے ٹپکتے ہوئے بادام روغن کے زیادہ سے زیادہ قطرے بوتل میں واپس گر جائیں۔“ 
” جا ن نے مجھے شستہ انگریزی میں دو تین گالیاں دیں ۔ میں نے اس کی کلائی مروڑ کر پیٹھ پر ایک لات جمائی اور اسے مرغا بننے کا حکم دیا۔ یہ اصطلاح اس کے لئے نئی تھی ۔ میں نے خود مرغا بن کر اس کی رہنمائی کی۔“ 
کردار نگاری:۔ 
قدرت اللہ شہاب عام طورپر زندگی میں موجود کرداروں کو پیش کرتے ہیں اور ان کی پیش کش اتنی عمدہ اور مکمل ہوتی ہے کہ ہم ان کرداروں سے مل کر جد ا نہیں ہوتے۔ شہاب نامہ میں اہم شخصیتوں کی اس طرح تصویر کشی کی گئی ہے کہ چھوٹے سے واقعہ یا وقوعہ سے قاری کردار کے باطن تک جھانک لیتا ہے۔ مثلاً قائدعظم سے دو مختصر ملاقاتوں کا ذکر ہے۔ ایک بار جب وہ ایک خفیہ دستاویز حاصل کرنے کرکے ان تک پہنچاتے ہیں اور باوجود اس کے کہ وہ دستاویز نہایت مفید خیال کی جاتی ہے لیکن قائداعظم کی اصول پرستی اور عظیم شخصیت کی جھلک چند جملوں میں سامنے آجاتی ہے۔ 
میں نے فر فر ساری بات کہہ سنائی ۔ 
ویل ویل ۔۔۔۔تمہیں ایسا نہیں کرنا چاہیے تھا۔This is breach of trust 
غلام محمد ، خواجہ ناظم الدین ، صدر ایوب ، مہاراجہ ہر ی سنگھ اور بہت سی اہم شخصیتوں کا انہوں نے نہایت خوبصورت خاکہ پیش کیا ہے۔ 
چندراوتی شہاب نامہ کا ایک بے مثال کردار ہے۔ جس کے اندر محبت کا الائو دہک رہا تھا لیکن وہ زبان پر نہ لا سکی اور مر گئی ۔ اور اس طرح شہاب صاحب کے اولین افسانے کا عنوان بنی اور جس کا پہلا جملہ یہ تھا۔ 
” جب مجھے چندراوتی سے محبت شروع ہوئی اسے مرے ہوئے تیسرا روز تھا۔“ 
اس کے علاوہ چند دوسرے کردار ۔ مثلاً ڈپٹی کمشنر کی ڈائری کی بڑھیا جس سے مصنف نے ساری ملازمت کے دوران سولہ آنے کی واحد رشوت قبول کر لی تھی۔ بشیراں طوائف جس نے پیسہ پیسہ جوڑ کر رقم جمع کی تھی اور حج پر جانے کے لئے تڑپ رہی تھی۔ نیپلز کے ہوٹل میں ملنے والی دمشق شام کی دلفریبہ ، اور درجنوں ایسے یادگار کردار ہیں جنہیں مصنف نے اس طرح پیش کیا ہے کہ وہ پڑھنے والے کے ذہن میں نقش ہو جاتے ہیں۔ 
اختصار:۔ 
اعلیٰ ادبی نثر کی ایک خوبی اس کا ایجاز و اختصار ہے جس کی مثالیں شہاب نامہ میں بکثرت نظرآتی ہیں ۔ قدرت اللہ شہاب نے جس طرح کی مصروف ، متنوع بھر پور اور ہنگامہ آرائی کی زندگی بسر کی اور جتنے عرصے پر شہاب نامہ کے واقعات محیط ہیں ، ان کو دیکھتے ہوئے احساس ہوتا ہے کہ شہاب صاحب نے تقریباً پچا س برسوں پر پھیلی زندگی کو ہزار گیارہ سو صفحات کی ایک جلد میں کیسے سمو دیا ہے جبکہ وہ اول درجے کے افسانہ نگار تھے اور چاہتے تو محض بملا کماری اور چندراوتی پر ایک ایک ناول لکھ سکتے تھے۔دراصل قدرت اللہ شہاب صاحب نے فیکٹس اور فکشن کو ایک کردیا ہے۔ یعنی ان کی فکشن کی بنیاد حقائق پر ہے اور وہ حقائق کو فکشن کے فنی اسلوب میں پیش کرتے ہیں۔ 
مجموعی جائزہ:۔ 
شہاب نامہ اردو ادب کی ایک ہمیشہ کے لئے زندہ رہنے والی کتاب ہے۔ جس میں فن اور فکر کا حسین امتزاج ملتا ہے۔ اتنی ضخامت کے باوجود یہ واحد کتاب ہے جو کہ طبیعت پر بوجھ نہیں بنتی بلکہ اس کے ہر صفحے میں ہمیں کسی نئی حقیقت کا نکشاف نظر آتا ہے۔ اس کتاب میں ملکی تاریخی سے لے کر روحانیت تک سب کچھ موجود ہے۔ یہ ایک ایسی کتاب ہے جسے کوئی مورخ نظرانداز نہیں کرسکتا نہ ادب کا طالب علم۔ پاکستان کو جاننے اور سمجھنے کے لئے اس کتاب کا مطالعہ ضروری ہے۔ اب تک اس کتاب کے کئی ایڈیشن شائع ہو چکے ہیں اور پاکستا ن میں یہ سب سے زیادہ فروخت ہونے والی کتاب ہے۔ جس کی وجہ شہاب صاحب کا اسلوب اور حقیقت نگاری ہے۔
 
احتشام اختر کی شعری خدمات ۔ ایک (جائز) جائزہ
 
اعجاز عبید
 
عزیز دوست احتشام اختر کے توسط سے ہی انجم آفاق کی یہ کتاب 'احتشام اختر کی شعری خدمات ۔ ایک جائزہ' نظر نواز ہوئی اور بہت شوق سے کچھ گھنٹوں میں ہی ختم کر دی۔ دلچسپی کی اصل وجہ، جھوٹ کیوں بولوں،  اس شخصیت سے تعلقِ خاطر ہے جن پر یہ کتاب لکھی گئی ہے۔ لیکن محض موضوع کتاب شخصیت سے یہ دیرینہ  تعلق اس کتاب کی اہمیت کو گھٹاتا نہیں ہے۔ اس کتاب کی اپنی اہمیت یوں بھی کہی جا سکتی ہے کہ احتشام اختر کی پیاری، پیار کرنے والی، اور پیار کۓ جانے والی شخصیت  کے کئی پہلؤوں سے میں بھی اسی کتاب سے واقف ہوا۔ اس لحاظ سے مصنفہ کی یہ پہلی کوشش پوری طرح کامیاب ہے۔
احتشام نے جب یہ اطلاع دی کہ وہ کتاب ڈاک سے بھیج رہے ہیں تو پہلے میں یہی سمجھا کہ ان کا چوتھا مجموعہ کلام چھپ گیا ہے۔ اور اس لۓ میں خوش تھا کہ میری ذاتی لائبریری میں ان کی پہلی کتاب 'راکھ' کے بعد کا کوئی مجموعہ میرے پاس نہیں۔  احتشام نے فون پر بھی یہ واضح نہیں کیا تھا کہ وہ کیا کتاب بھجوا رہے ہیں۔لیکن اب یہ کتاب ہاتھ میں آئی تو پہلے تو مایوسی ہوئی  کہ یہ احتشام 'کی'  نہیں، احتشام 'پر' کتاب ہے۔ پھر مایوسی کی ایک وجہ یہ بھی لگی کہ ایک دم خیال آیا کہ کیا احتشام اختر بھی ان اس بھیڑ میں شامل ہو گئے ہیں جو اپنا نام روشن کرنے کے لۓ دوسروں سے اپنے بارے میں لکھواتے ہیں اور اس کے لۓ دامے درمے سخنے ہر ممکن اور نا ممکن (ہم جیسے لوگوں کے لۓ) تعاون دیتے ہیں۔ اس وقتی دھکے سے سنبھلا تو دیکھا کہ کتاب موڈرن پبلشنگ ہاؤس دہلی نے چھاپی ہے جو ایسا ادارہ ہے جو اچھی معیاری کتابیں شائع کرنے کے لۓ مشہور ہے۔ اور مزید جب یہ علم ہوا کہ یہ اجمیر یونیورسٹی کے اردو میں ایم فل کی ڈگری کی تکمیل کے لۓ لکھے گۓ مقالے کا کتابی روپ ہے تو اس تکلیف دہ احساس کو احساس مسرت نے دور دھکیل دیا۔ اس میں کون شک کر سکتا ہے کہ راجستھان کا جدید ادبی  منظر نامہ مخمور سعیدی، ممتاز راشد، عقیل شاداب اور احتشام اختر کے ذکر کے بغیر نا مکمل ہے۔ مزید یہ کہ ایم فل اور پی ایچ ڈی کے لۓ مقامی ادیبوں اور شعراء پر تحقیق کرنے کا ایک خوش آئند  رواج چل نکلا ہے۔ اس لۓ احتشام اختر پر یہ تھیسس اس سلسلے کا ایک نہایت مناسب قدم ہے۔ مزید خوشی یہ ہوئی (ان سے تعلق خاطر کی بنا پر) کہ احتشام اس معاملے میں راجستھان کے دوسرے اہم شعراء سے سبقت لے گۓ۔ یہ کتاب اگر چہ ان کااپناا کارنامہ تو نہیں ہے، مگر ان کی اس خوش نصیبی پر میں انھیں مبارک باد دیتا ہوں۔ اور جس کا کارنامہ ہے، یعنی مصنفہ انجم آفاق، ان کو بھی نہ صرف مبارک باد دیتا ہوں کہ انھوں نے احتشام اختر پر یہ تحقیق کی بلکہ اردو ادب کے  تحقیقی اور تنقیدی کارواں میں شامل ہونے پر خوش آمدید کہتا ہوں۔
اس کتاب نے پہلے تو علی گڑھ کی بہت سی یادیں تازہ کر دیں، وہاں ہم دونوں کے مشترکہ قیام کے دوران ساتھ گزرے لمحے، ان  کی زبان اور ان کے مستی بھرے لب و لہجے میں سنی غزلیں یاد آ گئیں؎ 'میں اگر دشت نہ ہوتا تو سمندر ہوتا'،  'میرے ہی بدن کے لۓ تلوار بھی ہوگی' اور  'شوخ گفتار ہوئی چلبلے مکتوب ہوۓ' والی غزلیں۔ علی گڑھ  کے ذکر نے میری یادوں کا خاکستر بھی کافی کرید دیا۔ مرحوم آل احمدسرور صاحب  مجھ پر بھی کافی زور دیتے رہے کہ میں بی ایس سی کے بعد اردو میں ایم اے کروں لیکن میں نے کافی سوچ بچار کے بعد جیالوجی میں ایم ایس سی کرنے کا ہی فیصلہ کیا۔ لیکن احتشام کو انھوں نے علی گڑھ بلوا کر اگر یہ کہنا  مبالغہ ہو کہ ان کی زندگی سنوار دی، تو اس میں کوئی شک نہیں کہ ہیرے کو تراش ضرور ملی۔ ان کی شخصیت، ادبی قد و قامت بلکہ ادبی پہچان کے لۓ علی گڑھ کا رول کافی اہم رہا۔ اور یہ احتشام اختر خود مانتے بھی ہیں۔  اس لۓ اس کتاب کا وہ حصہ اور دل چسپی سے پڑھا۔ایک بیانی غلط فہمی کا بھی ازالہ کرتا چلوں۔  ذکر ہے کہ "اعجاز عبید،شہاب عراقی اور مرزا خلیل نے تو بعد میں شعر گوئی ترک کر دی۔۔۔" اس سلسلے میں یہ اضافہ کروں کہ شہاب عراقی تو واقعی تائب ہو گۓ، مرزا خلیل  اب تحقیق کے میدان میں سر گرم ہیں اور سر سید پر اتھارٹی مانے جاتے ہیں، اور اپنے بارے میں یہ 'اپ ڈیٹ' کہ چھٹتی نہیں ہے مونہہ سے۔۔۔۔اگرچہ چھپنا چھپانا عرصے تک موقوف رہا، پچھلے پانچ چھ سال سے برادرم مصحف اقبال توصیفی کی تحریک پر  'سب رس'، شعر و حکمت'  میں ضرور تخلیقات شائع ہوئی ہیں مگر حال کے عرصے میں انٹر نیٹ پر کافی معروف ہوں اور خاص کر اردو کمپیوٹنگ کے سلسلے میں  میرا ذکر ضروری مانا جاتا ہے۔ خیر، اپنی خود سرائی  کا ذکر اس لۓ کرنا پڑا صحیح صورت حال نذر ناظرین کر دوں  تاکہ سند رہے اور بوقت ضرورت کام آۓ۔
کتاب کے پہلے دو سوانحی ابواب نے مجھے بھی کئی نئی معلومات دیں، ان کے خاندانی پس منظر سے واقف کرایا۔  سچ کہنے کا حق دیں تو کہوں کہ یہ  انجم آفاق کا کارنامہ نہیں ہے۔ یہ ساری معلومات تو انھیں خود احتشام نے ہی بہم کی ہوں گی، صرف انھیں مصنفہ نے اپنی سلیس اور عموماً غلطیوں سے پاک زبان میں الفاظ کی صورت دی ہے۔ آخری باب بھی محض احتشام کی شاعری کا انتخاب ہے۔  انجم کا اصل کارنامہ درمیانی تین باب ہیں، بالترتیب احتشام کی غزل، نظم اور راجستھان کے ادبی ماحول میں احتشام کے مقام کے بارے میں۔ اور ان ابواب سے ہی انجم آفاق کی تنقیدی بصیرت کا پتہ چلتا ہے۔  کہیں کہیں بات دہرائی گئی ہے اور کہیں کہیں موضوع سے ہٹ کر بات کی گئی ہے اور اس باعث ہی پتہ چلتا ہے کہ یہ طالب علمانہ کوشش ہے جیسا کہ خود مصنفہ نے اعتراف کیا ہے اور ان کے استاد نے بھی اپنے دیباچے میں نشان دہی کی ہے۔  اس سے قطع نظر انجم کی نگاہ دور جاتی ہے، اس کے ثبوت بھی ملتے ہیں۔ مثلاً احتشام کی شاعری  میں (ان کی صحبت میں کافی سننے کے با وجود بھی) مجھے 'طنز کی کاٹ' کا اب تک قطعی احساس نہیں تھا۔ میرے ان مشاہدات کی بنا پر مجھے یقین ہے کہ انجم آفاق محض راجستھان کے ادبی  پس منظر تک محدود نہ رہیں گی اور عالمی اردو ادب پر اپنی دروں بیں نگاہیں ڈالتی رہیں گی۔ میری تمام تر نیک خواہشات ان کے ساتھ ہیں۔
کتاب کے سر ورق پر احتشام اختر کی وہ تصویر ہے جس میں وہ وزیر اعلیٰ راجستھان سے بسمل سعیدی اوارڈ  حاصل کر رہے ہیں ّاگر چہ اس کے کیپشن میں یہ درج نہیں کہ کیا ایوارڈ دیا جا رہا ہے)، پشت پر بھی تین تصویریں ہیں، دو میں احتشام مائک ہر دکھائی دیتے ہیں تو تیسری میں اپنی اہلیہ، صاحب زادی اور مصنفہ انجم آفاق کے ساتھ۔  پہلے فلیپ پر مصنفہ کے بارے میں تحریر ہے تو انرونی کور کے فلیپ پر پبلشر پریم گوپال متل کی راۓ۔ دیباچہ مصنفہ کے استاد اور گائڈ پروفیسر فیروز احمد نے لکھا ہے۔ 144 صفحات کی  اس خوبصورت کتاب کی قیمت ۱۵۰ روپۓ ہے جو مناسب ہے۔ کتاب موڈرن پبلشنگ ہاؤس، ۹، گولا مارکیٹ، دریا گنج ، دہلی 110002سے حاصل کی جا سکتی ہے۔
 

